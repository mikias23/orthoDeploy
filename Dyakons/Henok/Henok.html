<!DOCTYPE html>
<html lang="en">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="Henok.css">
    <title>Document</title>
</head>
<body>

    <header>
        <a href="../../index.html">የፊት ገጽ</a>

        <p><span>የዲያቆን ሀኖክ ሀይሌ ትምህርት</span> <br> <br><span>ከፌስቡክ የተወሰደ(Henok Haile)</span> </p>
    </header>
 
    <div class="menu">ርዕሶች</div>
    <div class="teaching">
    
        <div class="title">
         
         <p data-for-tab="1" class="checked"> ተኝተው አገኛቸው </p>
         <p data-for-tab="2"> ከታቦር ተራራ አትቅር</p>
         <p data-for-tab="3"> እግዚአብሔር እንዴት ይፈርዳል? +
</p>
         <p data-for-tab="4"> ከሁሉ በኋላ ጭንጋፍ ለምሆን ለእኔ ታየኝ</p>
         <p data-for-tab="5"> ለማንም እንዳትናገር!</p>
         <p data-for-tab="6"> መጥምቁ ዮሐንስን ማን አጠመቀው?</p>
         <p data-for-tab="7"> ጊዮርጊስ ሆይ ከእኛ ወገን ነህን?</p>
         <p data-for-tab="8"> ከአፍ የሚወጣ እሳት </p>
         <p data-for-tab="9"> የዘኬዎስ ዛፍ</p>
         <p data-for-tab="11"> ጌታ ሆይ ከታቦር አታውርደን! 
</p>
         <p data-for-tab="12"> የሐዲስ ኪዳን ደብረ ሲና</p>
         <p data-for-tab="13">ይህችን ዓመት ተወኝ!  </p>
         <p data-for-tab="14"> ድንግል ማርያም ተነሥታለች! </p>
         <p data-for-tab="15"> የምድራችን እውነት ይህ ነው </p>
         <p data-for-tab="16"> ሳውልም በእርሱ መገደል ተስማምቶ ነበ</p>
         <p data-for-tab="17"> ኦርቶዶክሳውያን ለቅዱሳን ለምን ይዘምራሉ? </p>
         <p data-for-tab="18">  አበረታች መድኃኒት</p>
         <p data-for-tab="19">  ± መጽሐፍ ቅዱስ ሥዕላትን ይፈቅዳልን ? ±</p>
         <p data-for-tab="20">  + አንገት ተቆርሶ የተከበረ ልደት +</p>
         <p data-for-tab="21"> + አቤቱ ቅጣኝ ነገር ግን እንዳታዋርደኝ! +</p>
         <p data-for-tab="22">  + አስከሬን ቢቃጠልስ? +</p>
         <p data-for-tab="23">  ✞ ✞ ✞ ሕማማት ✞ ✞ ✞</p>
         <p data-for-tab="24"> ጻድቁ አቡነ ገብረ መንፈስ ቅዱስ</p>
         <p data-for-tab="25">  + ጌታ ሆይ እኔ እሆንን? + </p>
         <p data-for-tab="26">  ዮሐንስ ‹ኢየሱስ ይወደው የነበረ ሐዋርያ› ነው፡፡</p>
         <p data-for-tab="27"> + የሠላሳ ሦስት ዓመታት ዕንባ +</p>
         <p data-for-tab="28">+ ከመሞትህ በፊት ተናገር ብትባል + </p>
         <p data-for-tab="29"> + አባቶቻችን እንዲህ አሉ + </p>
         <p data-for-tab="30"> +++ ታቦትና ኢየሱስ ክርስቶስ +++</p>
         <p data-for-tab="31">  + ውሻ ነኝ +</p>
         <p data-for-tab="32">+++ ‹እኔን መከተል የሚወድ ቢኖር ራሱን ይካድመስቀሉንም ተሸክሞ ይከተለኝ› +++     ማቴ 16፡24</p>
         <p data-for-tab="33"> + ያላለቀው ሰፌድ + </p>
         <p data-for-tab="34">  +++ ሦስቱ ዛፎች +++ </p>
         <p data-for-tab="35"> - በ2013 አሮጌ ብሮች ወደ አዲስነት ተቀየሩ!! -</p>
         <p data-for-tab="36">    + አንተ ክርስቶስ ከሆንህ እኛንም ራስህንም አድን +
        </p>

      

        </div>
        <div class="content">
            <div class="each" data-tab="36">
                <img src="../../img/Henok.jpg" alt="">
                      <p class="title"> + አንተ ክርስቶስ ከሆንህ እኛንም ራስህንም አድን +</p>
                  <p>
                                    
         ጌታችን በተሰቀለባት ዕለት በጎኑ ከተሰቀሉት ወንበዴዎች አንዱ የተናገረው የትዕቢት ቃል ነው:: መዳን ይፈልጋል በክርስቶስ ማመንን ግን 
         አልፈለገም:: እስቲ ፈጣሪ ከሆንክ አድነን! እስቲ ኃይል ካለህ እንይህ! እያለ ነው:: ሰው ከሞት አፋፍም ሆኖ ይፎክራል:: ልመናውም 
         እንዳይቀር ኩራቱም እንዳይቀር ነው ነገሩ::
         <br><br>
         ይህን ወንበዴ እዚያ ቆሜ ብሰማው ኖሮ ይሄንን ጥያቄ እጠይቀዋለሁ:-
         
         አንተ ወንበዴ እውነት ቃልህን ሰምቶ ቢያድንህና ከመስቀሉ ቢያወርድህ ምን ልታደርግ አስበሃል?
         ከሞት ብትድንና ብትተርፍ ምን ታደርጋለህ? ዝርፊያህን ካቆምክበት ትቀጥላለህ? ወይንስ መጽዋች ትሆናለህ? 
         ነፍሰ ገዳይ እንደሆንክ ትቀጥላለህ? ወይንስ ነፍስ አድን ትሆናለህ? ብዬ ብጠይቀው ደስ ይለኛል:: እርግጥ ነው ወንበዴው ከአነጋገሩ ትዕቢት 
         እንደሚታየው ቢድንም በክፋቱ የሚቀጥል ይመስላል::
         <br><br>
         
         ወዳጄ መስቀል ላይ ያለውን ወንበዴ እንላለን እንጂ እኔና አንተም ያው ወንበዴዎች ነን:: እሱ ከመስቀል ላይ እያቃሰተ በሞት ፍርሃት ተከብቦ
          ነበር:: እኛን ደግሞ ወረርሽኝ ከፊታችን ቆሞ በሞት ፍርሃት ተሰቅለናል::
          <br><br>
         
         ፈጣሪን አድነን እያልን ነው:: እሺ ብሎ ቢያድንህ ምን ልትሠራ አስበሃል? 
         "ይህችን ያሳልፈኝ እንጂ እመነኩሳለሁ" ካልከኝ ስሜታዊ እንደሆንክ እረዳለሁ::  መነኮሰ ትርጉሙ ሞተ ነውና ከሞት ሸሽተህ ብትመነኩስ 
         ለውጥ የለውም:: መነኮሳትም ተገንዘው "መቼ ትጠራኝ ይሆን? መች እደርሳለሁ የአምላኬንስ ፊት መቼ አየዋለሁ?" ብለው በናፍቆት 
         የሚጠብቁ ናቸው እንጂ "ከመሞት መሰንበት" የሚሉ አይደሉምና ተዋቸው::
         <br><br>
         
         ይልቅ ንገረኝ እንደ ግራው ወንበዴ አድነን ካልን አይቀር ዕድሜ ቢሠጥህ ምን አስበሃል:: አሁንም በውንብድናህ ልትቀጥል ነው? አሁን ያለው
          ሁኔታ በግድ ያስቆመህን ኃጢአት ልትቀጥል ነው? 
          <br><br>
         
         እነዚያን ጥላቻ የተሞሉ የዘረኝነት ስድቦች ካቆምክበት ልትጀምራቸው ነው? እነዚያን የግፍ ትርፎች ልትሰበስብ ነው? አሁን የያዘ ይዞህ 
         ያቆምከውን ሴራ መጎንጎን ልትቀጥል ነው? ቂም የያዝክባቸውን ሰዎች ማጥቃትህን ልትገፋበት ነው? ሰላም የማትለውን ሰው እንደዘጋኸው 
         ልትኖር ነው? ስካርህን ዝሙትህን ጥላቻህን እንደበፊትህ ልትገባበት ነው?
         <br><br>
         
         ከኮሮና ብታልፍ ምን ልታደርግ አቅደሃል? ግዴለም ከመስቀሉ ትወርዳለህ እንበል! ግን ምን አቅደሃል? 
         <br><br>
         
b
         ዲያቆን ሄኖክ ኃይሌ
         <br><br>

         ሚያዝያ 1 2012 ዓ ም
         <br><br>

         አዲስ አበባ ኢትዮጵያ
                      
                      </p>
              </div>
            <div class="each alive" data-tab="1">
              <img src="../../img/Henok.jpg" alt="">
                    <p class="title">+ ተኝተው አገኛቸው +</p>
                <p>
                    ሐሙስ ማታ ነው ፤ መከራው ከፊት ቀርቦአል፡፡ ጌታን የሚይዙት ሰዎች ሰይፍና ጦር ይዘው ሊመጡ ቀርበዋል፡፡
                    ጌታችን ሦስቱን ምሥጢረኞቹን ጴጥሮስን ዮሐንስንና ያዕቆብን ይዞ ሊያዝንና ሊተክዝ ወደደ፡፡ 
                    <br><br>
                    
                    በታቦር ተራራ የአምላክነት ክብሩን እንዲያዩ የተጠሩት ሦስቱ ደቀ መዛሙርት አሁን ደግሞ በለበሰው ሥጋ ምክንያት የሚቀበለውን ጭንቀት እንዲያዩ ጠራቸው፡፡ በብርሃን የተሸፈነውን ፊቱንና ልብሱን ያዩት እነጴጥሮስ አሁን ደግሞ የደም ላብ ሲያልበው እንዲያዩ ጠራቸው፡፡ ጴጥሮስ ሆይ ጌታህን ተመልከተው ፤ አሁን ሙሴና ኤልያስ አብረውት የሉም ፤ ነፍሱ እስከ ሞት ድረስ እያዘነች ነው፡፡ አሁን እናንተ በብርሃኑ የወደቃችሁለት ጌታ በፊቱ ወድቆ እየጸለየ ነው፡፡ 
                    
                    በዚህች ምሽት እግዚአብሔር አብ እንደ ታቦር ተራራ ‘የምወደው ልጄ’ ብሎ ሲናገር አልተሰማም ፤ ክርስቶስ ‘አባት ሆይ ብትወድስ ይህች ጽዋ ከእኔ ትለፍ’ እያለ ነው፡፡ ሁሉ ነገር በታቦር ተራራ ከሆነው በተቃራኒ እየሆነ ነው፡፡   
                    
                     ጌታችን በመጀመሪያ ከጸለየ በኋላ ወደ ደቀ መዛሙርቱ መለስ ብሎ ሲያይ ተኝተው አገኛቸው፡፡ ሦስቱ ደቀ መዛሙርት እንቅልፍ ላይ ናቸው፡፡ ‘ጌታ ሆይ በዚህ መሆን ለእኛ መልካም ነው’ ማለት የለ ፤ ‘ሦስት ዳስ እንሥራ’ ማለት የለ! ተኝተዋል፡፡ ጌታችን ብቻውን ነበር፡፡ ጌታችን ጴጥሮስን ‘ከእኔ ጋር አንዲት ሰዓት እንኳን ልትተጉ አልቻላችሁም?’ አለው፡፡ በታቦር ተራራ ባበራበት ዕለት አብረው ለመኖር ፈቃደኞች ነበሩ ፤ በመከራው ቀን ግን ለአንዲት ሰዓት እንኳን አብረውት ሊተጉ አልቻሉም፡፡ የሰው ልጅ እንዲህ ነው ፤ ፊትህ በሚያበራ ቀን አብሮህ ነው ፤ ልብስህ ነጭ በሆነ ዕለት ዳስ ልሥራልህ ይልሃል፡፡ ክፉ ቀን ሲመጣና በጭንቀት ውስጥ ስትሆን ግን ሁሉም ጥሎህ ይተኛል፡፡  ለአንድ ሰዓት እንኳን ከጎንህ የሚሆን ታጣለህ፡፡ 
                    
                    ጌታችን አሁንም ለሁለተኛ ጊዜ ጸለየ ፤ ወደ ደቀ መዛሙርቱ ሲመለስ ዓይኖቻቸው በእንቅልፍ ከብደው ነበርና ተኝተው አገኛቸው፡፡
                    <br><br>

                    
                     ጌታ ሆይ ወደ እኛስ ስንት ጊዜ ተመላልሰህ ይሆን? ስንቴስ ተኝተን አገኝተኸን ይሆን? የታቦር አጃቢዎችህ የጌቴሴማኒ እንቅልፋሞችህ ምንኛ አሳዝነንህ ይሆን? ሰይፍና ጦር ይዞ ጠላት ወደ እኛ እየመጣ ፤ እምነታችንን የሚፈትን ሦስት ጊዜ የሚያስክደን ሌሊት ከፊታችን ቀርቦ ሳለ እኛ ግን እንቅልፋችንን እያጣጣምን ነው፡፡ ግዴለህም ሳትለች ቀስቅሰን፡፡ እንኳን ከእንቅልፍ ቀርቶ አልዓዛርንስ ከሞት ቀስቅሰህ የለም ወይ? እባክህን ተነሡ በለን፡፡
                    
                    ጌታችን ለሦስተኛ ጊዜ ጸልዮ ሲመለስም ደቀ መዛሙርቱ ተኝተው አገኛቸው፡፡ አሁን ግን ተነሡ አላላቸውም፡፡ ‘ከእንግዲህስ ተኙ’ አለ፡፡ የማያስተኛ ይሁዳ ሠራዊት አሰልፎ እየመጣ ስለሆነ እሱ አያስተኛችሁምና እኔ አልቀሰቅሳችሁም ነው ነገሩ፡፡ መትጋት በምትችሉበት ሰዓት ካልተጋችሁ ሰዓቱ ስለደረሰ አሁን ተኙ፡፡ ጠላት ሲመጣ ከጸሎት ከሚያቋርጣችሁ ከእንቅልፍ ቢያቋርጣችሁ ይሻላልና በሉ ተኙ፡፡ ይህን ብሎ ሳይጨርስ ወታደሮቹ መጡ እነጴጥሮስም ደንግጠው ተነሡ፡፡ 
                    
                    ለእኛም እንዲሁ ነው ፤ ይሁዳም ሠላሳ ብር ተቀብሏል ፤ ሮማውያንም ወታደር ልከዋል ፤ ጸሐፍትም ከፊት እየመሩ ነው ፤ ማልኮስም ጆሮውን አቁሞ እየመጣ ነው ፤ መንፈስ ተዘጋጅታለች ፤ ሥጋ ግን ደካማ ነው ፤ አቤቱ ብትወድስ ይህች ጽዋ ከእኛ ትለፍ ፤ ነገር ግን የአንተ ፈቃድ ይሁን እንጂ የእኛ ፈቃድ አይሁን ፤ ወደ ፈተና እንዳትገቡ ትጉና ጸልዩ!
                    
                    ዲያቆን ሄኖክ ኃይሌ                    <br><br>

                    ነሐሴ 10 2012 ዓ.ም.                    <br><br>

                    አዲስ አበባ ኢትዮጵያ
                    
                    </p>
            </div>
            <div class="each" data-tab="2">
                <img src="../../img/Henok.jpg" alt="">
                <p class="title">+ ከታቦር ተራራ አትቅር +</p>
                <p>"አጣቢም በምድር ላይ እንደዚያ ሊያነጣው እስከማይችል በጣም ነጭ ሆነ። "                     <br><br>

                    ማር 9: 3                    <br><br>

                    /ሽራፊ ሃሳቦች ከደብረ ታቦር ንባብ/                    <br><br>

                    
                    የወንጌላውያን ትሕትና ይደንቃል ፣ ማቴዎስ ማርቆስ ሉቃስ ስለ ደብረ ታቦር ሲጽፉ ዮሐንስ አልጻፈም። ዮሐንስ ተመርጦ የተገኘበትን ታሪክ "ተመርጬ" ብሎ አልጻፈም። የቀሩት ወንጌላውያን ደግሞ "እኛ የሌለንበትን ነገር አንጽፍም" አላሉም። አንድ ወንጌል እየሰበኩ የሚፎካከሩ ፣ የአንድ ቤት ጣሪያ እየሠሩ ቆርቆሮ የሚሻሙ የእኛ ዘመን አገልጋዮች አልነበሩምና እነርሱ  ያልተመረጡበትን ታሪክ ለመናገር ተሯሯጡ። እኛን የማያካትት ክብር ፣ እኛን የማይጨምር ድግስ ጉዳይ ሲነሣ ለማይጥመን ፣ እኛ የሌለንበትን ፎቶ እንኳን ለማየት የማንፈልግ ፣ በእኛ በኩል ያለፈን ነገር ብቻ የምናራግብ ፣ የሌለንበትን ነገር ጥሩም ቢሆን እንኳን ለምናጣጥል "በእኔ በቀር ባዮች" ትምህርቱ ድንቅ ነው።
                    
                    ሌላ ማሳያም አለ ማቴዎስ ወንጌላዊው  ስለ ራሱ ታሪክ ሲጽፍ "ማቴዎስ የተባለ ቀራጭ በመቅረጫው ተቀምጦ" ብሎ በኃጢአት ከተዘፈቀበት ሥራ ላይ ወደ ክርስትና እንደተጠራ በግልጽ ሲጽፍ ሌሎቹ ወንጌላውያን ግን በሐዋርያት ዝርዝር ላይ ማቴዎስ ያሉትን ሰው ስለ ቀድሞ የቀራጭነት ሥራው ሲጽፉ ግን  ሌዊ የሚል ተለዋጭ ስሙን ተጠቅመዋል። ትሑቱ ማቴዎስ ግን በሌሎች ወንጌላውያን የተሸሸገ የቀድሞ የኃጢአት አኗኗሩን ለእግዚአብሔር ይቅር ባይነት ማሳያ እንዲሆን ስለፈለገ ጭራሽ በሐዋርያት የስም ዝርዝር ላይ "ቀራጩ ማቴዎስ" ብሎ ራሱን ጠርቷል። 
                    
                    የሚገርመው ከቀራጭነት ከተጠራ በኋላ በቤቱ  ታላቅ ድግስ ደግሶ ጌታችንን ከኃጢአተኞች ጓደኞቹ ጋር የተቀበለ መሆኑን በሌሎች ወንጌላውያን ሲጽፉ ማቴዎስ ግን ቀራጭነቱን አጉልቶ እንዳልጻፈ ሁሉ የግብዣው ነገር ደጋሹ እርሱ መሆኑን አድበስብሶ በመጻፍ አልፎታል። 
                    <br><br>

                    ★    ★   ★
                    <br><br>

                    ቅዱስ ጴጥሮስ "ጌታ ሆይ በዚህ መሆን ለእኛ መልካም ነው" አለ።  "ለእኛ" መልካም ነው የሚለው ቃል ድንቅ  ነው። በእግዚአብሔር ቤት መኖራችን መልካምነቱና ጥቅሙ ለእኛ ነው እንጂ ለእግዚአብሔር አይደለም። የማንጠቅም ባሪያዎቹ ስሙን በአሕዛብ ዘንድ ከማሰደብ በቀር ለእርሱ ምን እንጠቅመዋለን። ለዚህም ነው ቅዱስ ባስልዮስ "ጌታ ሆይ የአንተ አምላክነት ለእኔ ያስፈልገኛል እንጂ የእኔ ፍጡርነት ለአንተ አያስፈልግህም" ያለው። 
                    ስለዚህ ጴጥሮስ "ለእኛ መልካም ነው" አለ። 
                    <br><br>

                    "ብትወድስ ሦስት ዳስ እንሥራ" አለ ፣ ጌታ ካልወደደ እንኳን ሦስት አንድ ዳስ መሥራት አይቻልም ፣ እግዚአብሔር ቤትን ካልሠራ ሠራተኞች በከንቱ ይደክማሉ" ስለዚህ "ብትወድስ" አለ። 
                    
                    የዋሁ ጴጥሮስ ለእኔ ልሥራ አላለም ፣ የሐዲስ ኪዳን ሐዋርያ ነኝ ብሎ የብሉይ ኪዳን ነቢያትን ከማክበር ወደ ኋላ አላለም። "አንተ ዓለት ነህ በዚህች ዓለት ላይ ቤተ ክርስቲያኔን እሠራታለሁ" በተባለ ማግስት ለነቢያቱ ድንኳን ሊቀልስ የጠየቀ ከጴጥሮስ በቀር ማን አለ? 
                    
                    ከእግዚአብሔር አብ ግን "አትሙት" እስከማለት ለደረሰው ለነጴጥሮስ ንግግር "የምወደው ልጄ ይህ ነው እርሱን ስሙት" የሚል ትእዛዝ መጣ። ሃሳቡ ድንቅ ቢሆንም ቃሉን ሳይሰሙ ዳስ መሥራት መጀመር አይቻልም።
                    
                     በዚያ ላይ ጌታ የመጣው በደብረ ታቦር ድንኳን አስጥሎ ሊኖር ሳይሆን በቀራንዮ በተሰቀለበት በመስቀሉ ካስማ በደሙ ድንኳን ተክሎ ሊያስጠልለን ነው። ቅዱስ አባ ጊዮርጊስ "ጴጥሮስ ሆይ ለአንተ የፊቱን ብርሃን እያየህ በዚህ መኖር መልካም ነው ፣ እኛ ግን የምንድነው በተራራው ሲኖር ሳይሆን ወርዶ ፊቱን በጥፊ ሲመታ ነው" ብሎታል። 
                    
                    ጴጥሮስ የዋሁ "በአባቴ ቤት ብዙ መኖሪያ አለ" ላለው ለክርስቶስ ድንኳን ሊቀልስ ጠየቀ። በሰማይ "በሰው ሳይሆን በጌታ የተተከለች ድንኳን" ላለችው ሊቀ ካህናት ድንኳን ሊሠራ ለመነ። እዚህ አለ ሲሉት እዚያ ለሚገኘው ፣ በመንፈስ እየተነጠቀ አድራሻውን ለመወሰን ያስቸግር ለነበረው ኤልያስ እንዲቀመጥ ተስፋ አድርጎ ድንኳን ልሥራ አለ። እጅግ የተዋበችና በወርቅ በሐር ያጌጠችን የኦሪት ድንኳን ለሠራው ሙሴ ዓሣ አጥማጁ ጴጥሮስ ድንኳን ልሥራለት አለ። ሐዋርያት ነቢያቱን ሊያስተናግዱ የለመኑባት ደብረ ታቦር ፣  ሐዋርያት ነቢያቱን ለጌታ ቀኝ አዝማች ግራዝማች አድርገው በድንኳን አስቀምጠው እነርሱ እንደ ሎሌ ከደጅ ሊኖሩ የጠየቁ እነ ጴጥሮስ እንደምን ይደንቃሉ? ጴጥሮስ ሆይ አሁን በሰማይ ድንኳኖች ውስጥ እያገለገልህ ይሆንን? ደብረ ታቦርን አይተህ በደስታ "እንኑር" ያልከው ጴጥሮስ ሆይ የገነት ደስታ ስታይ ምን ተሰምቶህ  ይሆን? 
                    
                    በእሳት ድንኳን ለመኖር ተስፋ የምናደርግ  "በነቢያትና በሐዋርያት መሠረት ላይ ታንጻችኋል" የተባልን እኛስ ምንኛ የታደልን ነን?                     <br><br>

                    
                    ★   ★   ★
                    <br><br>

                    በታቦር ተራራ ላይ የጌታችን ልብስ እንደ ፀሐይ አበራ ፣ ቅዱስ ዮሐንስ አፈወርቅ "ከፀሐይም በላይ ነው ፣ ፀሐይ አይቶ የወደቀ የለም የጌታችንን ልብስ ሲያዩ ግን የወደቁት ያበራው ከዚያ በላይ ስለሆነ ነው" ይላል። 
                    
                    ከጌታችን በዚያ ተራራ ከሙሴና ኤልያስ ጋር ነበረ። ሙሴ እንደምናውቀው ጽላቱን ተቀብሎ ሲወርድ ሕዝቡ "እባክህን ተሸፈንልን" ብለውት ፊቱን በመጎናጸፊያው ሸፍኖ ነበር። የሙሴ አምላክ ክርስቶስ ግን ደቀ መዛሙርቱ ሲወድቁ አይቶ በልብሱ እንዳይሸፈን ያበራው ፊቱ ብቻ ሳይሆን ልብሱም ነበር። 
                    
                    " አጣቢም በምድር ላይ እንደዚያ ሊያነጣው እስከማይችል በጣም ነጭ ሆነ" ማር 9: 3 
                    የሚለው ቃል ምንኛ የሚደንቅ ነው።  በምድር ላይ ያለ አጣቢ ቢፈትግ ቢታገል የዚያን ያህል ሊያነጻው የማይችለው ነጭ እንዴት ያለ ነው? መቼም ሁላችን የምናውቀው ነጭ ነገር ሁሉ በምድር ላይ ባለ አጣቢ የታጠበ ስለሆነ እንዲህ ነው ማለት አንችልም። ብቻ መድኃኔ ዓለም ክርስቶስ በምድር ያሉ አጣቢዎች ከሚያነጡት በላይ ልብስን ማንጣት ይችላል።
                    
                    ይህ ቃል በኃጢአት እድፍ ልብሳችን ላደፈ ሁሉ መጽናኛችን ነው።                     <br><br>

                    
                    መቼም የምድር አጣቢዎች አቅማቸው ውስን ነው። 
                     ቆሽሸን ያዩን ሰዎች ብንታጠብም አያምኑንም ፣ ቢያጥቡልንም በኅሊናቸው የሚያስቀሩብን ቆሻሻ አለ። 
                    በሰው ዓይን አንዴ ቆሽሸህ አትገኝ እንጂ ከተገኘህ መቼም ነጭ አትሆንም። አንተ ግን የደብረ ታቦሩ ብርሃን መድኃኔ ዓለምን ብቻ  "እጠበኝ ከበረዶም ይልቅ ነጭ እሆናለሁ" በለው  "ኃጢአታችሁ እንደ አለላ ብትሆን እንደ አመዳይ ትነጻለች፤ እንደ ደምም ብትቀላ እንደ ባዘቶ ትጠራለች። " ብሎ በገባው ቃል መሠረት ነጭ ያደርግሃል።
                    
                     እርሱ ወዳለባት የቅድስት ቤተክርስቲያን ተራራ በንስሓ ከደረስክና በታቦር ያበራውን ብርሃኑን ካበራልህ ነጭ ትሆናለህ። ከዚያ "አጣቢ የማያነጻውን ያህል ትነጻለህ" ከአብ የባሕርይ ልጅ ከብርሃኑ ፀዳል ስትቀርብ አንተም በጥምቀት ያገኘኸው የጸጋ ልጅነትህ ያንጸባርቃል።  ነጭ በሆንህ ጊዜ የሚያዩህ ሁሉ "በበጉ ደም ልብስህ መታጠቡን"ና ነጭ መሆኑን አይተው ይደነግጣሉ ፣  ሊሰሙህ ያልወደዱ ሁሉ ለባሕርይ ልጁ "የምወደው ልጄ ይህ ነው እርሱን ስሙት" ብሎ እንዳዘዘለት ለአንተም ጆሮ እንዲሠጡህ ያደርግልሃል። 
                    
                    አንተ ብቻ ከደብረ ታቦር አትቅር ፣   ካልሞትህ እንደ ኤልያስ ፈጥነህ ና ፣  በበደል ከሞትክም እንደሙሴ ተነሥተህ ና። ብቻ ወደ ደብረ ታቦር ቅድስት ቤተ ክርስቲያን ለመምጣት ተስፋ አትቁረጥ ፣  እንደ ሙሴ ትሞታለህ እንጂ ምድረ ርስትን አታይም ብትባል ፣ እንደ ኤልያስ ትኖራለህ እንጂ ሞትን አታይም ብትባል ብቻ አንተ ከደብረ ታቦር አትቅር። 
                    <br><br>

                    ዲያቆን ሄኖክ ኃይሌ                    <br><br>

                    ደብረ ታቦር 2010                    <br><br>

                    ለንደን ፣ ብሪታንያ
                    
                    </p>
            </div>
            <div class="each" data-tab="3">
                <img src="../../img/Henok.jpg" alt="">
                <p class="title">+ እግዚአብሔር እንዴት ይፈርዳል? +
                </p>
                <p>
                    ዲ/ን ሄኖክ ኃይሌ
                    
                    (ጊዜ ወስደው ያንብቡት አያጥር ነገር ታሪክ ሆኖ ነው)
                    አንድ ግብፃዊ መነኩሴ ለገዳሙ መርጃ የእጃቸው ሥራ የሆኑትን ቅርጫቶች ሊሸጡ ወደ እስክንድርያ ለመጓዝ በጠዋት ተነሡ፡፡ 
                    በመንገድ ላይ ታዲያ ትልቅ የቀብር ሥነ ሥርዓት ለማድረግ የሚጓዝ ሕዝብ ገጠማቸው፡፡ ሟቹ ዝነኛ አረማዊ ገዢ ሲሆን በዘመነ ሰማዕታት በሺህ የሚቆጠሩ ክርስቲያኖችን የገደለ ሰው ነበር፡፡ አሁን ዕድሜ ጠግቦ ሞቶ ነው፡፡ ቀኑ ውብ ፀሐያማ ቀን ነበርና የሀገሩ ዜጎች በነቂስ ወጥተው ገዢያቸውን እየቀበሩ ነው፡፡
                    ይህንን ያዩት መነኩሴ ጉዳያቸውን ፈጽመው ወደ ገዳም ሲመለሱ አሳዛኝ ዜና ሰሙ፡፡ ለስድሳ ዓመታት በበረሃ በብሕትውና ቅጠልና የበረሃ ፍሬ ብቻ እየበላ የኖረ ባሕታዊ በዚያች ዕለት በጅብ ተበልቶ ሞቶ ነበር፡፡ 
                    መነኩሴው እጅግ ጥልቅ ኀዘን ውስጥ ሆነው እንዲህ ሲሉ አሰቡ ፦
                    ‘በሺህ የሚቆጠሩ ክርስቲያኖችን የገደለው አረማዊ ሰው በታላቅ ክብር ታጅቦ ሲቀበር ሕይወቱን ሙሉ በጾምና በጸሎት ፈጣሪውን ያገለገለው ባሕታዊ በጅብ ተበልቶ የተዋረደ አሟሟት ሞተ፡፡ይህ እንዴት ዓይነት ፍርድ ነው? እግዚአብሔር ከመልካምነቱ ሁሉ ጋር ኢፍትሐዊ ነገሮች ሲሆኑ ዝም ብሎ ይፈቅዳል፡፡ በዚህ ምክንያት ብዙ ሰዎች የፈጣሪን መኖር ይጠራጠራሉ፡፡ እኔም ፍርዱን እንዲገልጽልኝ መጸለይ ይኖርብኛል’ አሉ፡፡ 
                    ከዚያች ቀን ጀምሮ መላልሰው ወደ ፈጣሪ ‘’ፍርድህን ግለጽልኝ’ ብለው ደጋግመው ጸለዩ፡፡ ብዙም ሳይቆይ እግዚአብሔር ፍርዱን እንዲህ ገለጠላቸው፡፡
                    ከሳምንታት በኋላ እንደተለመደው ወደ እስክንድርያ የሦስት ቀን ጉዞ ሊሔዱና ቅርጫታቸውን ሊሸጡ ተነሡ፡፡መንገዱን እንደጀመሩ ድንገት አንድ ወጣት መነኩሴ ወደ እርሳቸው ሲመጣ ተመለከቱ፡፡
                    ‘’አባቴ ይባርኩኝ’                    <br><br>

                    ‘እግዚአብሔር ይባርክህ ልጄ’                     <br><br>

                    ‘አባቴ ወዴት ይሔዳሉ?’ አለ ወጣቱ መነኩሴ                    <br><br>

                    ‘ወደ እስክንድርያ ቅርጫቴን ልሸጥ እየሔድኩ ነው’ አሉት                    <br><br>

                    ‘ጥሩ አጋጣሚ ነው አባ እኔም ወደዛ እየሔድኩ ነው’ አለ በትሕትና                    <br><br>

                    ‘ጎሽ አብረን እንጓዛለና’ አሉ አባ፡፡ ወጣቱ መነኩሴ ከእጃቸው ሸክማቸውን ተቀበለ፡፡ ጥቂት እንደሔዱ እንዲህ አላቸው፡፡                    <br><br>

                    ‘አባ ያው እንደሚያውቁት እንደ መነኮሳት ሥርዓት ጉዞ ስንጓዝ በጸሎት ከእግዚአብሔር ጋር መነጋገር አለብን አይደል?’’ አላቸው፡፡                    <br><br>

                    ‘ልክ ነው ልጄ’ አሉት                    <br><br>

                    ‘እንግዲያውስ ለሦስት ቀን አብረን ስንጓዝ እስክንድርያ እስክንደርስ ድረስ አንዲትም ቃል አንነጋገር ፤ ምናልባት በሦስቱ ቀን ጉዞአችን ለማየት የሚከብድ ነገር እንኳን ሳደርግ ቢያዩኝ ላይናገሩኝ ላይፈርዱብኝና የአርምሞ ቃልኪዳንዎን ላያፈርሱ ቃል ይግቡልኝ’ አላቸው፡፡
                    አባ እየተገረሙ ‘እሺ በሕያው አምላክ እምላለሁ ልጄ አንዲትም ቃል አልተነፍስም’ አሉት፡፡                    <br><br>

                    ሁለቱ አባቶች በጠዋቱ የአርምሞ ጉዞአቸውን ጀመሩ፡፡ ቀትር ላይ ወደ አንዲት መንደር ደረሱ፡፡ 
                    ሁለት ወጣቶች እነዚህን መነኮሳት አዩአቸው፡፡ ከሁለቱ አንዱ ‘ቅዱሳን አባቶች’ እያለ ወደ እነርሱ ሮጠ ‘ቅዱሳን አባቶቼ ፀሐዩ እስኪበርድ ድረስ እባካችሁን እኛ ቤት አረፍ በሉ’ አላቸው፡፡ ፀሐይዋ እየከረረች ስትመጣ በበረሃማዋ ግብፅ ጉዞ በጠዋትና ማታ እንጂ በቀትር ስለማይታሰብ ጉዞአቸውን ማቋረጥ ነበረባቸው፡፡ ስለዚህ ሁለቱ ወጣቶች እነዚህን መነኮሳት በክብር ተቀብለው ከቤታቸው አስገቧቸው፡፡እግራቸውን አጠቧቸው፡፡ በቤታቸው ከትውልድ ትውልድ ሲተላለፍ የኖረ የከበረ እጅግ ውድ የብር ሰሐን ላይ ምግብ አቀረቡላቸው፡፡ መነኮሳቱ በዝምታ ተመገቡ፡፡ ከዚያም ትንሽ አረፍ የሚሉበት ክፍል ተሠጣቸው፡፡
                    ትንሽ እንደቆዩ ወጣቱ መነኩሴ ቀስ ብሎ ወደ ምግብ ማብሰያው ክፍል ገብቶ ይበሉበትን ውድ የብር ሳህን በልብሱ ደብቆ ይዞት መጣና አባን ጠቅሶ ጠራቸው፡፡ ተሰናብተው ከወጡ በኋላ አባ በቀሚሱ ውስጥ የደበቀውን የብር ሳህን ሲያዩ ደነገጡ፡፡ መናገር ባይችሉም በልባቸው እንዲህ አሉ ፦ 
                    ‘እነዚያ ደግ ወጣቶች በክብር ተቀበሉን ፤ እግራችንን አጥበው መገቡን፡፡ እውነት ለውለታቸው ምላሹ ውዱን ንብረታቸውን መስረቅ ነው?’’ ብለው አዘኑ፡፡
                    ጥቂት እንደተጓዙ የመስኖ ውኃ ወደተከማቸበት አንድ ድልድይ ጋር ደረሱ፡፡ ውኃውን ሲሻገሩ ታዲያ ወጣቱ መነኩሴ በብር ሳህኑ ላይ ካማተበበት በኋላ ወደ ወንዙ ወረወረው፡፡ 
                    አባ እንዲህ ብለው አልጎመጎሙ ፦ 
                    ‘’እንዴት ያለ ነገር ነው? ሳህኑን የሰረቀው ሊወረውረው ነው? እዚያው አይተውላቸውም ነበር?’’ አሉ አርምሞአቸውን ሊያፈርሱ አይችሉምና ዝም አሉ፡፡
                    ሲመሽ ወደ አንድ ወጣት ባልና ሚስት ቤት ደረሱ፡፡ እንደ ቀኖቹ ወጣቶች እነዚህም በክብር እግር አጥበው አስተናገዷቸውና ማረፊያ ሠጧቸው፡፡ ባልና ሚስቱ የሁለት ወር ሕፃን ልጅ ነበራቸው፡፡ በጠዋት ሲነሡ ወላጆች ሳይነሡ ወጣቱ መነኩሴ ቀስ ብሎ ሔዶ የተኛውን ሕፃን ገደለው፡፡ አባ ሊያስጥሉት ቢሉም አልቻሉም፡፡ እየጎተተ ይዞአቸው ወጣ፡፡ ‘ጌታ ሆይ ምን ዓይነት ርጉም ነው ንጹሑን ሕፃን ገደለው እኮ’ እያሉ እንባቸው ወረደ፡፡ ምንም እንኳን አንጀታቸው በኀዘን ቢኮማተርም በመሓላ የገቡበትን አርምሞ አፍርሰው ከግዝት ላለመግባት አንዲት ቃል ግን አልተናገሩም፡፡
                    በቀጣዩ ቀን ሁለቱ መነኮሳት ወደ አንድ መጠጥ ቤት ደጅ ደረሱ ፤ የጭፈራው ድምፅ ከሩቅ ይሰማል ፤ ሰካራሞቹ መነኮሳቱን ሲያዩ ‘ቅዱሳን’ እያሉ ተሳለቁ፡፡ በሰካራም አንደበት የሚናገረው ዲያቢሎስ ነው ብለው ዝም አሉ፡፡
                    ወጣቱ መነኩሴ ግን ወደ መጠጥ ቤቱ አቅጣጫ በግንባሩ ተደፋና ሦስት ጊዜ ሰግዶ ተሳለመው፡፡
                    ጥቂት እንደሔዱ አንድ ያረጀ ፤ መስቀሉ ከጉልላቱ የተነቀለ በርና መስኮት የሌለው ቤተ ክርስቲያን አዩ
                    ወጣቱ መነኩሴ ድንጋዮች ለቀመና አማተበባቸው ወደ ፈረሰው መቅደስም ወረወረው
                    አባ ይሄን ጊዜ ፦ መጠጥ ቤቱን ተደፍቶ ተሳለመ ፤ ወደ ቤተ መቅደሱ ድንጋይ ወረወረ ! ብለው በዝምታ ተንጨረጨሩ ::                    <br><br>

                    አሁን ሦስተኛው ቀን ሞላ በጠዋቱ ወደ አንድ በሸንበቆ የተሠራ ቤት ደረሱ እናታቸው የሞተችባቸውና በአጎታቸው እርዳታ ብቻ የሚኖሩ አምስት ሕፃናት ተቀምጠው ያለቅሳሉ፡፡ 
                    አባ በርኅራኄ ለሕፃናቱ ምግብ ሠጧቸው፡፡ እሳቸው ከሕፃናቱ ጋር ሲነጋገሩ ወጣቱ መነኩሴ ደሞ የሸንበቆውን ቤት በእሳት እያያያዘ ነበር፡፡ ሕፃናቱ ከሚነደው ቤት ሮጠው አመለጡ፡፡

                    ‘ይህን ነፍሰ ገዳይ እስከመቼ እታገሰዋለሁ’ ሲሉ የቆዩት አባ እስክንድርያ ደርሰዋልና በምሬት መናገር ጀመሩ                    <br><br>

                    ‘’እስቲ ንገረኝ ከዚህ በኋላ ዝም ልልህ አልችልም፡፡ መልስልኝ አንተ ሰው ነው ወይስ ሰይጣን ነህ?’                     <br><br>

                    ‘ምነው አባ ምን አጠፋሁ?’ አለ መነኩሴው                    <br><br>

                    ‘በዚህ ሦስት ቀን ውስጥ ምን ያላደረግከው ነገር አለ? በበረሃ አክብረው የተቀበሉንን ሰዎች የብር ሳህን ሰርቀህ ወንዝ ውስጥ አልጨመርህም? እነርሱም መነኩሳት በቤታችን
                    ተቀብለን ሰርቀውን ሄዱ እያሉ ይሆናል’                     <br><br>

                    መነኩሴው መለሰ :- ‘አባ ትልቅ ነገር ነው እኮ ነው ያደረግሁላቸው፡፡ ያቀረቡልን የብር ሳህን ቅድም አያታቸው ከጥንታዊ ቤተ ክርስቲያን የሰረቀው ጻህል /የቅዱስ ቁርባን ማቅረቢያ/ ነበር፡፡ መላው ቤተሰብ ይህንን ሳያውቅ በዚያ ቤት ለብዙ ዘመን ሲቀባበሉት ነበር፡፡በላዩ ላይም በላቲን ቋንቋ ይህ ጻህል ለቅዱስ ኒቆላዎስ ቤተ ክርስቲያን የተሠጠ የሚል ጽሑፍ አለበት፡፡ በዚህ ምክንያት ያንን ቅዱስ ንዋይ የሚጠቀሙ ሁሉ እስካልተመለሰ ድረስ በእግዚአብሔር ላይ ድፍረት ይሆንባቸዋል፡፡ የሞቱት ወላጆቻቸውም በዚያ ቅዱስ ንዋይ የተነሣ ነፍሳቸው ትታወካለች፡፡ እነዚያም ወጣቶች በጻሕሉ እኛን በማስተናገዳቸው ነፍሳቸው እንዳትጎዳ አዘንኩላቸው፡፡ ስለዚህም ሰረቅኋቸው፡፡ የሰረቅሁት ፈልጌው አይደለምና ውኃው ውስጥ ወረወርሁት፡፡ 
                    በማግሥቱ የደብሩ ዘበኛ ሊታጠብ ወደ ውኃው ይመጣል፡፡ በውኃው ውስጥም ያገኘዋል፡፡ የላቲን ቋንቋ ስለሚያውቅ የተጻፈውን ያነበዋል፡፡ ወስዶም ለካህኑ ይሠጠዋል፡፡ 
                    ፃህሉ ከብሮ ድጋሚ ሲቀደስበት የሞቱትም ያርፋሉ የቆሙትም ከጥፋት ይድናሉ፡፡ ’ አላቸው፡፡
                    <br><br>

                    አባ ተደነቁ ፤ ‘እሺ ሕፃኑንስ የገደልከው ለመልካም ብለህ ነው?’                    <br><br>

                    ‘አባ የእግዚአብሔርን ፍርድ አይመዝኑ ፤ ሕፃኑ የተፀነሰው በኃጢአት ነው ፤ ለወደፊት ደግሞ እጅግ ጨካኝ ወንጀለኛ ሆኖ ወላጆቹን የሚገድል ብዙዎችን የሚያሰቃይ ነው፡፡
                     ስለዚህ ልጁን በመግደሌ ሦስት መልካም ነገሮች አደረግሁ፡፡ ሕፃኑ ከንጽሕናው ጋር ወደ ሰማይ እንዲሔድ አደረግሁት ፤ ወላጆቹንም በልጃቸው እጅ ከመሞት አዳንኋቸው፡፡
                     በዚህ ልጅ ኀዘን ምክንያት ወላጆቹም ልባቸው በመሰበሩ የቀደመ ኃጢአታቸው ይቅር ይባልላቸዋል’
                     <br><br>

                    ‘እሺ መጠጥ ቤቱ ደጃፍ ላይ የሰገድከው ምን ሆነህ ነው?’                    <br><br>

                    ‘ሦስት ሰዎች በዚያ መጠጥ ቤት ውስጥ ሆነው የፈረሰውን የከተማችንን ቤተ ክርስቲያን እንዴት እንሥራ እያሉ እየተጨነቁ ይነጋገሩ ነበር፡፡ ምንም እንኳን የተሰበሰቡበት ቦታ መጥፎ ቢሆንም በልባቸው ያለው ሃሳብ ቅን ስለሆነ እግዚአብሔር እንዲረዳቸው ወድቄ ሰግጄ ለመንሁት’’
                    ‘ታዲያ ወደ ፈረሰው ቤተ መቅደስ ድንጋይ ለምን ወረወርህ?’ 
                    ‘በፈረሰው መቅደስ ላይ እየተሳለቁ አጋንንት ሲጨፍሩ አየሁ፡፡ በመስቀል ምልክት አማትቤ ድንጋይ ወረወርሁ ፤ በዚህም ምክንያት አጋንንቱ በንነው ሸሹ’ አለ መነኩሴው፡፡
                    <br><br>

                    አባ ቀጠሉ ‘የእነዛን የሙት ልጅ የሆኑ ሕፃናት ቤትስ ለምን አቃጠልከው?’                     <br><br>

                    ‘’እነዚያ ሕፃናት እንደሚያውቁት ወላጆቻቸው ሞተውባቸዋል ፤ የቀራቸው ንብረትም ቤቱ ብቻ ነው፡፡ ቅድመ አያታቸው የቀብሩት እጅግ ብዙ ሀብት ግን ከዚያ ቤት 
                    በታች አለ፡፡ ከቃጠሎው በኋላ በቀረው ክፍል ለማደር ልጆቹ ሲገቡ የተቀበረውን ሀብት ያዩታል፡፡ በቤተ ክርስቲያን ጠባቂነት ለሚያገለግል አጎታቸውም ሔደው ይነግሩታል፡፡
                     በረሃብ መሞታቸው ቀርቶ በጥሩ ሁኔታ ያድጋሉ’’ አለ መነኩሴው፡፡                    <br><br>

                    አባ ምንም እንኳን ነገሩ ቢያስደንቃቸውም አንድ ወጣት መነኩሴ ይህንን ሁሉ እንዴት ሊያውቅ ይችላል የሚል ጥርጣሬ አደረባቸውና ‘አንተ ማን ነህ?’ አሉት፡፡
                    <br><br>

                    ‘የእኔ ማንነት ይቆይና እርስዎ በዚህ ሰሞን መላልሰው ፈጣሪን የጠየቁት ነገር ካለ ይንገሩኝ’ አላቸው                    <br><br>

                    ‘እኔማ እግዚአብሔር ሆይ ፍርድህን አሳየኝ ብዬ በምድር ላይ ስለሚደረጉ ኢፍትሐዊ ነገሮች ጠይቄው ነበር’ አሉት፡፡                    <br><br>

                    ‘እግዚአብሔር ‘ሰማይ ከምድር እንደሚርቅ መንገዴ ከመንገዳችሁ ሃሳቤም ከሃሳባችሁ የራቀ ነው’ ብሏልና ፍርዱ አይመረመርም፡፡ ለመላእክት እንኳን ያልተገለጸውን
                     የእግዚአብሔርን ፍርድ እንዴት እርስዎ በሰው አቅም ሊመረምሩ ይፈልጋሉ፡፡ ጸሎትዎን ሰምቶ እግዚአብሔር ያዩትን ሁሉ እንዳደርግና ፍርዱን እንዳሳይዎት ላከኝ’’ አላቸው፡፡
                     <br><br>

                    ቅዱስ ዑርኤል ለዕዝራ እንዲህ አለው፦                    <br><br>

                    ‘የምትፈርስ የምበሰብስ አንተ የማይፈርስ የማይበሰብስ የሕያው እግዚአብሔርን ፍርዱን ልትመረምር አትችልም’                     <br><br>

                    ዲያቆን ሄኖክ ኃይሌ                    <br><br>

                    ሚያዝያ 24/ 2012 ዓ ም
                    
                    </p>
            </div>
            <div class="each" data-tab="4">
                <img src="../../img/Henok.jpg" alt="">
                <p class="title">+ ከሁሉ በኋላ ጭንጋፍ ለምሆን ለእኔ ታየኝ +</p>
                <p>ቅዱስ ጳውሎስ ለቆሮንቶስ ምእመናን ስለ ጌታ ትንሣኤ ማስረጃ እያቀረበ ነው:: በዚያን ዘመን ለጌታ ትንሣኤ ማስረጃ ስትጠቅስ በማቴዎስ ወንጌል እንዲህ ይላል ብለህ
                     እንዳትጠቅስ ገና ወንጌላት አልተጻፉም:: ቢጻፉም ማቴዎስ በሕይወት እያለ በቃሉ መመስከር ሲችል ጽሑፉን ማስረጃ ማድረግ አያስፈልግህም:: ስለዚህ ለመነሣቱ 
                     ማስረጃዎች ከተነሣ በኋላ ያዩት ሰዎች ነበሩ:: በሕይወት ያሉትን የዓይን ምስክሮችን መጥቀስ ይቻላል:: የዓይን እማኞች ምስክርነት ከጽሑፍ በላይ የታሪክ ማስረጃ ነው::
                     ስለዚህ ጳውሎስ ስለ ጌታ ትንሣኤ "እነ እገሌ አይተውታል" እያለ መዘርዘርን መረጠ:: 
                     <br><br>

                    ጌታ ከተነሣ በኋላ እንደ ቀድሞው ለሁሉ አልታየም:: እርሱን ለማየት የተገባቸው ጥቂት ወደ ሺህ የሚጠጉ ሰዎች ነበሩ:: በማኅበር ያዩት አሉ:: በግል ያዩት አሉ:: 
                    ያዩት ነገር ወንጌል የሆነላቸው ብፁዓን ዓይኖች ያሏቸው እንዴት የታደሉ ናቸው? የተሰቀለውን ተነሥቶ ያዩት! ዳግም በሚመጣበት አካል የተገለጠላቸው ምንኛ የታደሉ ናቸው? ከመድኃኔ ዓለም አፍ ተቀብለው ኪዳን ያደረሱ! የጌታን ቅዳሴ ተቀብለው ያስቀደሱ! የትንሣኤው ማግስት ምስክሮች እንዴት ዕድለኞች ናቸው? ቢሞቱም እንኳን መነሣታቸውን በጌታ ትንሣኤ አይተው ደስ ብሎአቸው ያንቀላፉ እነርሱ ምንኛ የታደሉ ናቸው?
                    <br><br>

                    ቅዱስ ጳውሎስ በወንጌል ከተጠቀሱት ከነ ኬፋ በተጨማሪ ለይቶ ጌታ ለማን ለማን እንደታየ ገለጸ:: ለያዕቆብ ታየ ብሎ የእልፍዮስን ልጅ ለይቶ ጠቀሰው:: የቤተ ክርስቲያን
                    ታሪክ ጸሐፍት እንደሚሉት ይህ ሐዋርያ ከሌሎች በተለየ የጌታን ትንሣኤ ሳላይ እህል አልቀምስም ብሎ የተሳለና አክፍሎትን የጀመረ ነበርና ጌታ ለይቶ ክብሩን አሳይቶታል::
                     ከዚያም ለዐሥራ ሁለቱ ታየ ብሎ የጌታን ድኅረ ትንሣኤ አስተርእዮ ዘረዘረ::  እኔ ማለትን የማይወደው ትሑት ቅዱስ ጳውሎስ "ከሁሉ በኋላ እንደ ጭንጋፍ ለምሆን ለእኔ
                      ደግሞ ታየኝ አለ:: 
                      <br><br>

                    ጭንጋፍ ምንድር ነው? ጭንጋፍ  (ጸዕጻዕ/ ተውራድ) ለፅንስ የሚነገር ቃል ነው:: መወለድ ያለበትን ጊዜ ያልጠበቀ ያለ ጊዜው የተወለደ ፅንስ ነው::
                     በመጠኑ ከሌላው ጊዜውን ከጠበቀ ፅንስ የሚያንስ ሲሆን ዕድገቱን በተገቢው ጊዜ ከሚወለድ ልጅ ጋር ለማስተካከል ሲባል በሙቀት ማቆያ ክፍል እንዲቆይ ይደረጋል::
                      ይህ ፅንስ ሲወለድ በሕመም ውስጥ ሆኖ ተሰቃይቶ ተጨንቆ ነው:: 
                    
                      <br><br>

                    ቅዱስ ጳውሎስ ራሱን ለመግለጽ የተጠቀመበት ይህ አንድ ቃል የሕይወት ታሪኩን ጠቅልሎ የያዘ ድንቅ ቃል ነበር::
                    ቅዱስ ጳውሎስ ምንም እንኳን የቤተ ክርስቲያን ብርሃን የሆነ ሐዋርያ ቢሆንም እንደ ዓሥራ ሁለቱ ሐዋርያት በጊዜው የተጠራ አልነበረም:: 
                    እርሱ ከሐዋርያት ጋር አብሮ በዳግም ልደት የተወለደ ሳይሆን ያለ ጊዜው ክርስቶስ ባረገ በስምንተኛው ዓመት የተጠራ ነበረና ራሱን ካለ ጊዜው ከተወለደው 
                    ፅንስ ጋር አመሳስሎ እንደ ጭንጋፍ የምሆን ብሎ ጠራ:: 
                    <br><br>

                    
                    ጭንጋፍ ሲወለድ በመጠኑ ከሌላው ፅንስ ያነሰ ይሆናል:: 
                    ቅዱስ ጳውሎስም ራሱን ጭንጋፍ ካለ በኋላ "እኔ ከሐዋርያት ሁሉ የማንስ ነኝና፥ የእግዚአብሔርን ቤተ ክርስቲያን ስላሳደድሁ ሐዋርያ ተብዬ ልጠራ የማይገባኝ" ብሎ 
                    አብራርቶታል:: (1ቆሮ 15:9)
                    <br><br>

                    ልጅ ጭንጋፍ ሆኖ ሲወለድ በሥቃይ ነው:: ጤና ያጣል ይታመማል:: እናቲቱም ትታወካለች በድብታ በጭንቀት ትቸገራለች:: ባለሙያዎቹ እንደሚሉት  እናት ያለ ጊዜው
                     ከተወለደ ልጅዋ ጋር እናታዊ ትስስር ለመፍጠርና የእናትነት ፍቅርዋን ለመሥጠት  ባልጠበቀችው ጊዜ የመጣ በመሆኑ ምክንያት ለጥቂት ጊዜ ትቸገራለች:: በአጭሩ 
                     ጭንጋፍ ሆኖ ሲወለድ እሱም ይሰቃያል እናቱንም ያስጨንቃል:: ወዲያው እንደሌላ ሕፃን በሰው እጅ አይታቀፍም:: ከተፈጥሮአዊ እስከ ሰው ሠራሽ እንደየጊዜው እየዘመነ
                     በሔደው የልጅ ሙቀት መስጫ መንገድ እየታገዘ የሰውነት አካሎቹ በአግባቡ መሥራት እስከሚችሉና በሽታ መቋቋም እስከሚችል ይቆያል:: 
                     <br><br>

                    ቅዱስ ጳውሎስ እንደ ጭንጋፍ ነበርኩ ያለው ለዚህ ነው:: በዳግም ልደት የተወለደው በደማስቆ መንገድ ወድቆ ሊቋቋመው ባልቻለው ብርሃን ተመትቶ ነበር:: "ሳውል ሳውል ስለምን ታሳድደኛለህ?" የሚል ድምፅ ሲሰማ ፅንስ ነውና ዓይኑን እንኳን መግለጥ አልቻለም ነበር::
                    ከተወለደ በኋላም ወዲያው ወደ ቤተ ክርስቲያን እቅፍ ወደ ሐዋርያት ማኅበር አልገባም:: እንደ ጭንጋፍ የምሆን እንዳለ ሙቀት ያስፈልገው ነበርና የሰው እጅ ሳያቅፈው ሦስት ዓመት በሱባኤ ቆይቶ በመንፈስ ቅዱስ ተማወቀ:: 
                    <br><br>

                    "ነገር ግን በእናቴ ማኅፀን ሳለሁ የለየኝ በጸጋውም የጠራኝ እግዚአብሔር በአሕዛብ መካከል ስለ እርሱ ወንጌልን እሰብክ ዘንድ ልጁን በእኔ ሁኔታ ሊገልጥ በወደደ ጊዜ፥ ወዲያው ከሥጋና ከደም ጋር አልተማከርሁም፥ ከእኔም በፊት ሐዋርያት ወደ ነበሩት ወደ ኢየሩሳሌም አልወጣሁም፥ ነገር ግን ወደ ዓረብ አገር ሄድሁ እንደ ገናም ወደ ደማስቆ ተመለስሁ። ከሦስት ዓመት በኁዋላ ወደ ኢየሩሳሌም ወጣሁ" ብሎ ስለ መንፈሳዊ ኃይል መልበሱ ይናገራል:: (ገላ 1:15-18)
                    <br><br>

                    ጭንጋፍ ሆኖ የተወለደ ልጅ የሚገጥመው ችግር ከወላጆቹ ጋር በሥነ ልቡና ለመተሳሰር መቸገሩ ነው::
                    ቅዱስ ጳውሎስን ለማመንና እንደ ልጅ ለመቀበል የቤተ ክርስቲያን ማኅበርም ተቸግራ ነበር:: 
                    "ሳውልም ወደ ኢየሩሳሌም በደረሰ ጊዜ ከደቀ መዛሙርት ጋር ይተባበር ዘንድ ሞከረ፤ ሁሉም ደቀ መዝሙር እንደ ሆነ ስላላመኑ ፈሩት" ሐዋ 9:26 ስለዚህ ሐዋርያው እንደ ጭንጋፍ ነኝ አለ::
                    <br><br>

                    ቅዱስ ጳውሎስ ስለ ጌታ መነሣት ምስክሮች ብሎ ሌሎችን ከዘረዘረ በኋላ  "ከሁሉ በኋላ ጭንጋፍ ለምሆን ለእኔ ታየኝ" ብሎ ተናገረ:: ክርስቶስ ተነሥቶአል ወይ ብለው ሲጠይቁህ አዎ ተነሥቶአል እነ እገሌ አይተውታል ብለህ ዘርዝረህ 
                    "ከሁሉ በኁዋላ ለእኔም ታየኝ" ብለህ መናገር መቻል እንዴት መታደል ነው!? 
                    
                    ወዳጄ ክርስቶስ መነሣቱን ታምናለህ:: ልክ ነህ ለብዙዎች ታይቶአል:: አንተስ ከሁሉ በኁዋላ ለእኔም ታየኝ ማለት ትችል ይሆን? ጌታ ከተነሣ በኁዋላ ላለፉት ሁለት ሺህ ዓመታት ለብዙዎች ታይቶአል:: ብዙዎቹ ቅዱሳን አይተውታል:: ቅዱስ እስጢፋኖስ አይቶታል : ቅድስት አርሴማ አይታዋለች : አቡነ ተክለ ሃይማኖት አይተውታል : አቡነ ገብረ መንፈስ ቅዱስ ተመልክተውታል:: አባ ጳኩሚስ በዕንባ ተመልክቶታል : ቅድስት ክርስቶስ ሠምራ አይታዋለች:: 
                    <br><br>

                    ሁሉም ቅዱሳን ብዕር ቢሠጣቸው ከዕንባ ጋር 
                    "ከሁሉ በኁዋላ ለእኔም ታየኝ" ብለው የትንሣኤውን ማስረጃ ዝርዝር ይቀጥላሉ:: ቅዱስ ኤፍሬም ሶርያዊ በበረሃ ሲጸልይ አይቶት ነበርና ሰው ባገኘ ቁጥር 
                    ወቅቱ የፋሲካ ሰሞን ባይሆንም እንኳን በፈገግታ ተሞልቶ 
                    "ክርስቶስ ተነሥቶአል!" ብሎ ያበሥርና ሰላምታ ይሠጥ ነበር:: 
                    <br><br>

                    ጌታ ሆይ ለእኔ ለኃጢአተኛው የምትታየኝ መቼ ይሆን? ቸርነትህን አይቻለሁ! ፍቅርህን አይቻለሁ! ብሩሕ ገጽህን የማየው መቼ ይሆን? መች እደርሳለሁ የአምላኬንስ ፊት መቼ አየዋለሁ? እኔም እንደ ቅዱሳንህ "ከሁሉ በኁዋላ ለእኔ ታየኝ" ብዬ የተቀመጠውን ብዕር አንሥቼ የምጽፈው መቼ ይሆን? አቤቱ ፊትህን እሻለሁ! አቤቱ ፊትህን ከእኔ አትመልስ! አቤቱ ፊትህን እሻለሁ!
                    <br><br>

                    "ኢየሱስ ክርስቶስ በግዕ ዘቀራንዮ                    <br><br>

                    ለላሕይከ ንትሜነይ ከመ ንርአዮ"                    <br><br>

                    "የቀራንዮው በግ ኢየሱስ ክርስቶስ ሆይ                    <br><br>

                    ውበትህን ልናየው እንመኛለን"                    <br><br>

                    <br><br>

                    ዲያቆን ሄኖክ                     <br><br>

                    ማዕዶት 2012 ዓ ም                    <br><br>

                    አዲስ አበባ                    <br><br>

                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: ለእኛም የቃሉን ደጅ ይከፍትልን :: እኔም ለእናንተ ከስበክሁ በኁዋላ የተጣልሁ እንዳልሆን ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ 
                    </p>
            </div>
            <div class="each" data-tab="5">
                <img src="../../img/Henok.jpg" alt="">
                <p class="title">+ ለማንም እንዳትናገር! +</p>
                <p>መድኃኔ ዓለም ክርስቶስ የአንድን ዲዳና ደንቆሮ አንደበት ‘ተከፈት’ ብሎ በአምላካዊ ኃይሉ ከፈተ፡፡ ይህንን ካደረገ በኋላ ግን ‘ለማንም አትንገሩ ብሎ አዘዛቸው:: እርሱ የፈወሳቸውን ሰዎች ኑና መስክሩልኝ እያለ የሚያስጨንቅ እወቁልኝ ባይ አልነበረምና ያደረግኩላችሁን አትንገሩ አላቸው:: እነርሱ ግን ባዘዛቸውም መጠን ይልቅ እጅግ አወሩት’’ (ማር 7:36)
                    ‘አትንገር ብዬ ብነግረው አትንገር ብሎ ነገረው’ ይሏል እንግዲህ ይኼንን ነው፡፡                     <br><br>

                    
                    የመልካም ሰውነት አንዱ መለኪያ ምሥጢር ጠባቂነት ነው፡፡ እውነተኛ ባልንጀርነትም ምሥጢርን መስማት ሳይሆን የሰሙትን ጠብቆ መያዝ ነው፡፡ ይህ የሚሆንላቸው ሰዎች በማኅበረሰቡ ዘንድ ይከበራሉ በፈጣሪም ዘንድ ዋጋቸው ከፍ ያለ ነው፡፡ በምድርም ቢሆን ለከፍተኛ ሓላፊነት የሚታጩትና ከፍ ያለ ክብር የሚሰጣቸው ሰዎች በማሰቃያ ሥፍራ ሳይቀር እየተንገላቱ ምሥጢር የሚጠብቁ ሰዎች ናቸው፡፡
                    <br><br>

                    አንዳንድ ሰው ግን የሰማውን ምሥጢር ለሌላ ሰው ለማዝረክረክ ማሰቃያ አያስፈልገውም፡፡ አትንገር የተባለውን እስኪናገር ድረስ ሆዱን ይቆርጠዋል፡፡ እግሩን እሾህ የወጋው ሰው እስኪነቀልለት ድረስ እንደሚንገበገብ ይህ ዓይነት ዓመል የተጠናወተውም ሰው ምሥጢሩን ለሌላ ሰው እስኪያሰማ ድረስ ይንቆራጠጣል፡፡ ‘ቀሊል ሰው’ ይለዋል ጠቢቡ ሲራክ
                    
                    ምሥጢር ጠባቂነት ለወታደር የሞት ሽረት ጉዳይ ነው፡፡ በኮድ ማውራት ግድ የሆነውም ለዚህ ነው፡፡  ለሐኪም የሙያ ቃል ኪዳን ነው፡፡ ለጠበቃ የጥብቅና ፈቃድን ላለማጣት የሚጠበቅ ሕግ ነው፡፡ ለካህናት የንስሓ ልጆችን የመጠበቅ ሰማያዊ ቃልኪዳን ነው፡፡ ዓለም የምትናወጸው በዚህ መርሕ ኖረው ምሥጢር በማይጠብቁ ሰዎች ነው ማለት ይቀልላል፡፡  
                    
                    ጌታችን ያደረገው ፈውስ ቢሆንም ማስታወቂያ ሥሩልኝ ግን አላለም:: እንዳይናገሩ አዝዛቸው:: ከዚህም የምንማረው ብዙ ነው:: የሰውን መልካም ነገርም ቢሆን ምሥጢር መጠበቅ የግድ ነው፡፡ ለዚያ ሰው ሥራ እንቅፋት ላለመሆን ሲባል ዝም ማለት እርዳታ ነው:: የሰውን ኃጢአትና ነውር መደበቅ ደግሞ "ከባቴ አበሳ" (በደልን ሸፋኝ) አስብሎ በፈጣሪ ክብር ያስገኛል:: 
                    <br><br>

                     ሙሴን ወደ ስደት የዳረገው ምሥጢር መቋጠር የማይችል እስራኤላዊ ነበር፡፡ ሙሴ ለእርሱ አግዞ ግብጻዊውን ገድሎ ቢቀብርና ነጻ ቢያወጣው ‘አመስጋኝ አማሳኝ’ /አመስጋኝ አጥፊ/ እንዲሉ ሔዶ ወሬውን ነዛው፡፡ ወሬው በአጭር ጊዜ ተዳርሶ እስከ ፈር ኦን እልፍኝ ደረሰ፡፡ በአንድ መቋጠር በማይችል ወንፊት ሰው ምክኛት ሙሴ ከቤተ መንግሥት ወጥቶ የዱር ስደተኛ ሆነ፡፡ 
                    
                    ጌታችን በዚህች ምድር ሲመላለስ ተአምራቱን እንዳይናገሩ ያደርግ የነበረው ተአምራቱ ቢነገሩ የሚጎዱ ሆነው አልነበረም፡፡ በአንድ ወገን መከራ ከፊቱ አስቀምጦ ክብርን መፈላለግ እንደማይገባ ሲያስተምረን ሲሆን በሌላ በኩል ግን ከጊዜው በፊት መከራን ሊያደርሱበት እንዳይነሳሱና የመጣበትን ዓላማ ቅድሚያ መፈጸም እንደሚገባው ሲያስረዳ ነበር፡፡ 
                    
                      ምሥጢር መጠበቅ በጎ ዕቅድንም ይጨምራል፡፡ ያለ ጊዜው የወጣ በጎ ዜናም ሆነ ዕቅድ በአፍ ይቀራል፡፡ ሳይሠራ ፈተና ይበዛበታል፡፡ አንዳንድ ጊዜ ሳይሠሩ ቀድሞ ‘እሠራለሁ’’ ብሎ ነጋሪት መጎሰም ለጠላት ማንቂያ ደወል ነው፡፡ አበው ‘የሰይጣን ጆሮ አይስማ’ የሚሉት ለሰይጣን ብቻ አይደለም፡፡ አንዳንድ ነገር ሳይሠራ ተወርቶ ይዳረሳል፡፡ ክፋቱ በጣም ያወራከው ነገር የሰራኸው የሚመስልህ ነገር ነው፡፡ ብዙ ካወራህ በኋላ ያወራኸውን ከሰራኸው ለመለየት መቸገርህ አይቀርም፡፡ ዝም ብሎ መሥራትን የመሰለ ደግሞ ምንም ነገር የለም፡፡ ችግሩ ‘አሣ ሳትይዝ አሣ እጠብሳለሁ አትበል’  እንደሚባለው ከሥራ ማኒፌስቶው መቅደም የለበትም::
                    
                    አንዳንዴ ደግሞ "በምሥጢር እየሥራ" መሆኑን የሚያወራም ሰው አለ::
                    <br><br>
                    ጳውሎስ ኞኞ በጻፈው አሁን የማላስታውሰው ጽሑፍ ላይ በድሮ ዘመን ደረታቸው ላይ "የምሥጢር ፖሊስ" የሚል ጽሑፍ የተለጠፈባቸው ሰላዮች ነበሩ ይባላል:: ምሥጢሩም እንዳይቀር ጉራውም እንዳይቀር ነው ነገሩ:: እንዲህ ያለ ነገር ስንት ሥራ አበላሽቶአል መሰላችሁ?! 
                    
                    ዝም ማለት የቻለ ተቋም ወይም ግለሰብ ባይሠራ እንኳን ዝምታው ግርማ ይሆነዋል፡፡ ‘ሬሳ የሚፈራው ለምንድር ነው? ቢሉ ዝም ስለሚል’’ ይባላል፡፡ ዝም የሚል ወገን ባይሠራ እንኳን ‘ዝም ያለው ምን እየሠራ ነው?’’ ያሰኛል፡፡ መረዳት ከቻልን ውስጥ ውስጡን የልባቸውን እየሠሩ ፣ በፈለጉት ቦታ የፈለጉትን እያስቀመጡ ፣ ንብረት እያፈሩ ፣ እየተደራጁ ጸጥ የሚሉ እንዳሉ ሁሉ ላይ ላዩን ደግሞ እያወሩ ምንም የማይሠሩ ዓለምን ሞልተዋታል፡፡
                    
                    ሥጋትንህንም ሁሉ መደበቅ አንድ ብልህነት ነው፡፡ አንዱን ሰውዬ ዘራፊዎች አግኝተው ቅጥቅጥ አደረጉት ይባላል፡፡ ኪሱን ሲፈትሹ ግን  ያገኙት አምስት ብር ብቻ ነው፡፡ ብስጭት ብለው ‘’አንተ ለ አምስት ብር ብለህ ልትሞት ነበር እንዴ?’’ ሲሉት ‘አይ እኔማ ካልሲዬ ውስጥ የደበቅኩትን አምስት መቶ ብር ትወስዱብኛላችሁ ብዬ ፈርቼ ነው’ ብሎ አረፈው፡፡
                    <br><br>

                    በዚህ ዘመን አንደበትን ያለመሰብሰብ ችግር እንደዚህ ሰውዬ እየጎዳንም ነው፡፡ እንዲህ ሊያደርጉ ነው ፣ እንዲህ ሊሠሩ ነው ወዘተ በሚል ጥቆማ ተበረታትተው ብዙ ክፉ የሠሩና የሚሠሩ ዘራፊዎች አሉ፡፡ አንዳንዴም እንደ ባለ አምስት መቶ ብሩ ሰውዬ ያላሰቡትን ያሳሰብናቸው ቀማኞች አሉ፡፡ የማይተዋወቁትን ሰዎች ሳናውቅ አብረን ሰድበን አንድ ያደረግናቸው ፣ የማይታወቁትን ሰዎች በነቀፋ ጀግና ያደረግናቸው ብዙ ናቸው፡፡ 
                    የዚህ ዘመን መሻገሪያ ወርቃማ ሕግ አንደበትን መቆጠብ ፤ የቻለ ድምጽ አጥፍቶ በጎ መሥራት ፣ ያልቻለም የሚሠሩ ሥራዎችን በአንዳንድ ነጋሪቶች አለማደናቀፍ ነው፡፡
                    
                    ‘ኢየሱስም ያዩትን እንዳይናገሩ አዘዛቸው’’                         <br><br>
    
                    
                    ዲያቆን ሄኖክ ኃይሌ                     <br><br>

                    ታኅሣሥ 17 2012 ዓ ም                     <br><br>

                    አዲስ አበባ                    <br><br>

                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች</p>
            </div>
            <div class="each" data-tab="6">
                <img src="../../img/Henok.jpg" alt="">
                <p class="title">+ መጥምቁ ዮሐንስን ማን አጠመቀው? +</p>
                <p>ታላቁ ነቢይ ካህን ሐዋርያና ሰማዕት ቅዱስ ዮሐንስ መጥምቅ የጌታ ጥምቀት በዓል በደረሰ ቁጥር የሚታሰብ የጥምቀቱ ዋነኛ ተሳታፊ ነው፡፡ የጌታን መጠመቅ ስናስብ ሁሌም
                     በተፈጸሙት ታላላቅ ድንቅ ነገሮች ተማርከን የምንዘነጋው ርእሰ ጉዳይ ቢኖር የአጥማቂውን ���ጠመቅ ጉዳይ  ነው፡፡ 
                     <br><br>

                    የሊቀ ካህናቱ ዘካርያስ ልጅ እንደመሆኑ በሊቀ ካህናትነት የማገልገል ሙሉ መብት ቢኖረውም ወደ ሰሎሞን መቅደስ በመሔድ ፈንታ ወደ በረሃ የመነነው ይህ ባሕታዊ
                     አገልግሎቱን የጀመረው  "ንስሓ ግቡ" ብሎ እንደ ምድረ በዳ የደረቀ ልብ ባላቸው አይሁድ መካከል ነበር፡፡ በዚህ ጊዜ ጌታችን ሊጠመቅ ወደ እርሱ መጣ፡፡ 
                    
                    ዮሐንስ ክርስቶስን ያገኘው ለመጀመሪያ ጊዜ አልነበረም፡፡ ከሠላሳ ዓተታት በፊት ሁለቱም በእናቶቻቸው ሆድ ውስጥ ሆነው ተገናኝተዋል፡፡ ‘’በእናትህ ሆድ ሳለህ አውቄሃለሁ’’
                     ብሎ የተናገረውን ፈጣሪውን እኔም ‘’በእናትህ ሆድ ሳለህ አውቄሃለሁ’’ ብሎ ማነጋገር የሚችል ከመጥምቁ ዮሐንስ በቀር ማን አለ? ‘ከማኅፀን ጀምሮ ባንተ ታመንሁ 
                     ከእናቴ ሆድ ጀምረህ አንተ አምላኬ ነህ‘’ ብሎ የዳዊትን መዝሙር ለመዘመር የሚችል እንደ መጥምቁ ያለ ማን አለ? ቅዱስ ያሬድ ‘እምከርሠ እሙ አእመረ ሰገደ 
                     ወአንፈራዓፀ’’ ‘በእናቱ ማኅፀን አወቀ ሰገደ ዘለለም’ ብሎ በድጓው የዘመረለት ዮሐንስ ለጌታው ለመስገድ ከእናቱ ማኅፀን እስኪወጣም አልታገሠም፡፡ ጉልበቱ ሳይጸና 
                     መስገድ የጀመረ ፣ በዓይኑ ማየት ሳይፈልግ አምልኮ የጀመረ ከዮሐንስ በቀር ማንም የለም፡፡                     <br><br>

                    
                    አሁን በእናቱ ማኅፀን ያገኘውን ጌታ ሁላችንን ወደምትወልደው ወደ ማኅፀነ ዮርዳኖስ  ሲመጣ አየው፡፡ ዮሐንስና ጌታ ከሠላሳ ዓመት በፊት ተገናኝተዋል ግን አልተያዩም
                     ነበር ፣ መልእክት ተለዋውጠዋል ነገር ግን አልተነጋገሩም፡፡ ለዚህ ነው ዮሐንስ ስለ ጌታ ‘’አላውቀውም ነበር‘’ ያለው፡፡ /ዮሐ 1፡31/ አሁን ግን  ጌታውን አየው፡፡ ወደ 
                     እርሱ ሊጠመቅ መምጣቱን ተመለከተ፡፡
                     <br><br>

                    ወደ ዮሐንስ ሊጠመቁ የሚመጡ ሁሉ ኃጢአት ያለባቸው ስርየትንና በውኃው መንጻትን የሚፈልጉ ናቸው፡፡ አሁን ግን  ሊጠመቅ የመጣው ጌታ ንጹሐ ባሕርይ ነው፡፡
                      ቅዱስ ዮሐንስ አፈወርቅ እንዳለው ‘ክርስቶስ ከራስዋ ከጥምቀት የበለጠ ንጹሕ ነው‘’ የእርሱ መምጣት ዮሐንስን የሚያስደንቅ ነበር፡፡ ዮሐንስ እንዲህ ሲል አሰበ ይላል ሊቁ ፦
                      <br>
                    ‘’ጌታ ሆይ ነቢዩ ኢሳይያስ ስለ አንተ ‘’ክፋትን አላደረገም ፤ በአፉም ተንኮል አልተገኘበትም‘’ ብሎ ሳለ [ኃጢአተኞች ተጠምቀው ወደሚነጹባት] ወደ እኔ ጥምቀት 
                    ስለምን መጣህ? ሁሉን የምታነጻ ሆይ መንጻትን ትሻለህን? በልማድ በእኔ ዘንድ የሚጠመቁ ሁሉ ኃጢአታቸውን ይናዘዛሉ፡፡ አንዳች በደል የሌለብህ ሆይ አንተ ምን ብለህ
                     ትናዘዛለህ?’’ 
                     <br>
                    ዮሐንስ የጌታን ሊጠመቅ መምጣት አይተው እንደ ኃጢአተኛ እንዳይቆጥሩበት ፈርቶ ለሕዝቡ እንዲህ ሲል ጮኸ፦
                    
                    ‘የዓለምን ኃጢአት የሚያስወግድ የእግዚአብሔር በግ እነሆ!’’ አለ፡፡ ወደ እኔ ጥምቀት ሲመጣ እርሱ በደል ያለበት እንዳይመስላችሁ! እርሱ የዓለምን ኃጢአት
                     የሚያስወግድ የእግዚአብሔር በግ ነው ብሎ በሕዝቡ ፊት መሰከረ፡፡ ይህ አዋጅ በዙሪያው ካሉት በላይ ለሁላችን የሚሠዋውን በግ ተስፋ ላደረግን ለሁላችን ታላቅ 
                     ብሥራት ነበር፡፡ አባቱን ‘የመሥዋዕቱ በግ ወዴት አለ?’’ እያለ በጥያቄ ሲያስጨንቅ እንደነበረው እንደ ይስሐቅ በጉን ልናይ ለናፈቅን ለሁላችን ደስ የተሰኘንበት መልስ
                      ይህ የመጥምቁ ዮሐንስ ‘የእግዚአብሔር በግ እነሆ’ የሚል አዋጅ  ነበር፡፡   
                      <br>
                    ጌታችን ሊጠመቅ ወደ ዮሐንስ ሲመጣ ዮሐንስ ተጨነቀ፡፡ እናቱ ለድንግል ማርያም አንቺ እንዴት ወደ እኔ ትመጫለሽ? እንዳለች እርሱም ለጌታው እንዴት ልትጠመቅ ወደ እኔ
                     መጣህ? አለ፡፡ ቅዱስ ያሬድ ‘ወገሠሦ እንተ ኢትትገሠሥ ርእሶ’ /የማትዳሰስ ራሱን ዳሰሰው/ እንዲል ጫማውን ተጎንብሼ ልፈታና ልሸከም አይገባኝም ብሎ ሲሰብክለት 
                     የቆየው ጌታ እጅህን ከራሴ በላይ ከፍ አድርገህ አጥምቀኝ ሲለው ትሑቱ ዮሐንስ እጅግ ተጨነቀ፡፡ 
                     <br>
                      ቅዱስ ኤፍሬም እንዲህ ይላል ‘ዮሐንስን በመደነቅ ተሞልቶ አየሁት ፤ በዙሪያው ያሉትም እንዲሁ፡፡ የከበረው ሙሽራ በመካኒቱ ልጅ በዮሐንስ እጅ ሊጠመቅ አጎነበሰ፡፡ የሁሉ
                       አጥማቂ ሊጠመቅ መጣ’’ ዮሐንስ ለጌታው አጥምቀኝ የሚል ጥያቄ እንዲህ ሲል በጭንቀት መለሰ ፦ ‘‘እኔ በአንተ ልጠመቅ ያስፈልገኛል ፤ አንተም ወደ እኔ 
                       ትመጣለህን ብሎ ይከለክለው ነበር?/ማቴ 3፡14/
                       <br>
                      ቅዱስ ያሬድ  ጌታ በባሪያው መሪነት ወደ ባሕር መውረዱን ያደንቃል ፤ ‘‘ሰማያዊው በመሬታዊው እጅ ተጠመቀ’’ /መሬታዊ አጥመቆ ለሰማያዊ/ እያለም ሰውን
                      ከአፈር ያበጀው ፈጣሪ በፈጠረው አፈር እጅ ሊጠመቅ ማጎንበሱን ያደንቃል፡፡ 
                      <br>
                    ቅዱስ ዮሐንስ አፈወርቅ ደግሞ ስለ አምላክ መገለጥ በሰበከው ስብከት /Homily on the Theophany/  ጌታ በባሪያው እጅ ሊጠመቅ በወደደ ጊዜ የተፈጠረውን ክስተት
                     እንዲህ ይተርከዋል ፦
                    
                    ‘‘ጌታ በባሪያው ፊት ቆሟል፡፡ በወታደሩ ፊት የሚያጎነብስን ንጉሥ አይቶ የሚያውቅ ማን ነው? እረኛስ በጉን መንገድ ምራኝ እያለ ሲጠይቅ የተመለከተ ሰው ማን ነው?   
                    ዮሐንስ እንዲህ አለ ፦ የማደርገው ግራ ገብቶኛል በቀን ብርሃን ላይ የብርሃን ጭረሮችን ማብራት እንዴት ይቻላል?   
                    የጠራ ወርቅን እንዴት በጭቃ አጥቦ ማጥራት ይቻላል? ባሕር በምንጭ ላይ ይችላልን? ወንዝስ በውኃ ጠብታ ይሞላልን? ንጽሕና ራሱ በአዳፋው እጅ እንዴት ይታጠባል? 
                    ዳኛው በተፈረደበት ሰው እጅ ነጻነትን ይቀበል ዘንድ የተለመደ አይደለም፡፡ ‘እኔ በአንተ ልጠመቅ ይገባኛል!’’ 
                    የሞተው ሕያዉን ሊያስነሣ ይችላልን? የታመመውስ ሐኪሙን ሊፈውስ ይችላልን? የባሕርዬን መጎስቆል አውቀዋለሁ፡፡ ደቀመዝሙር ከመምህሩ ባሪያም ከጌታው አይበልጥም፡፡
                     /ማቴ 10/ ኪሩቤል ወደ እኔ የሚቀርቡት በፍርሃት አይደለም ፣ ሱራፌልም ለእኔ ቅዱስ ቅዱስ ብለው አይዘምሩም ፣ ሰማይ ዙፋኔ አይደለም ፣ ኮከብም ልደቴን ለጥበብ 
                     ሰዎች አላሳየም ፣ ከደመናም ስለእኔ የሚጮህ ድምፅ የለም፡፡ ወዳጅህ ሙሴ እንኳን ጀርባህን ያያል ተብሎ ነበር፡፡  እጅግ ንጹሕ የሆነውን የራስህን አክሊል እነካ ዘንድ እንዴት
                      ይቻለኛል? ከእኔ ኃይል በላይ የሆነን ነገር ስለምን ትጠይቀኛለህ?  ፈጣሪዬን ለማጥመቅ የምችልበት እጅ የለኝም ይልቅስ ‘እኔ በአንተ ልጠመቅ ያስፈልገኛል’ ያም ሆነ ይህ 
                      ጌታ ፈቅዷልና ‘’ጽድቅን እንፈጽም ዘንድ ይገባናል’’ ብሎ የጽድቅ /ሕገ ኦሪት/ ፍጻሜ የሆነችውን የዮሐንስን ጥምቀት ሊጠመቅ ፈቀደ፡፡ <br>
                    
                    ወደ ተነሣንበት ነገር ስንመለስ ዮሐንስ ጌታ አጥምቀኝ ሲለው ‘እኔ በአንተ ልጠመቅ ያስፈልገኛል’ ብሎ ጥምቀት እንደሚያስፈልገው ተናግሮ ነበር ፡፡ ይህ ቃል ምንኛ ድንቅ
                     ነው? መጠመቅ የሚፈልግ አጥማቂ እንዴት ያለ ነው? ሌሎች በእርሱ ለመጠመቅና ለመንጻት ተሰልፈው ሳለ እርሱ ‘መጠመቅ ያስፈልገኛል’ እያለ ሌላ ጥምቀት የሚመኝ
                      አጥማቂ እንደምን ያለ ነው? ወደ እርሱ ሊጠመቅ የመጣን ተጠማቂ አጥምቀኝ እያለ የሚማጸን አጥማቂ ማን  አይቶ ያውቃል? አዎ ዮሐንስ ግን አድርጎታል፡፡<br>
                    
                    ዮሐንስ የተመኛት ጥምቀት ልጅነትን የምታስገኘዋን በክርስቶስ አምነን በአብ በወልድ በመንፈስ ቅዱስ ስም የምንጠመቃትን የክርስትና ጥምቀት ነበር፡፡ የእርሱ ጥምቀት
                     የማያጸዳው የሰው ልጅ መርገም አለና እርሱን ሊታጠብ ሽቶ መጠመቅ ፈለገ፡፡ አፈወርቅ ‘ልጠመቅ ያስፈልገኛል’  የሚለውን ንግግር ሲያብራራ እንዲህ ማለቱ ነው ብሏል 
                     ፦   ‘ጌታ ሆይ ለዓለም ሁሉ የምትሠጠውን ጥምቀትህን ሥጠኝ፡፡ በሰው ሁሉ ላይ ያለውን የመርገም ሸክም ተሸክሜያለሁና  ፣ በዕባቡም መርዝ ተመርዤአለሁና እኔ 
                     በአንተ ልጠመቅ ያስፈልገኛል’’   <br>
                    
                    መጥምቁ ዮሐንስ የተመኛትን ጥምቀት ተጠምቆ ይሆን? ከተጠመቀስ መቼ በማን ተጠመቀ? በሚለው ላይ አንድ በቃኝ መልስ መሥጠት ቢከብድም በዚህም አለ በዚህ
                     ዮሐንስ ጥምቀትን ተመኝቷት እንዳልቀረ በእርግጠኝነት መናገር ይቻላል፡፡ ብዙ ሊቃውንትና ቅዱሳን የዮሐንስ ጥምቀት የትኛው ነው በሚለው ላይ የተለያዩ ሃሳቦች
                      አስቀምጠዋል፡፡<br>
                    
                      የመጀመሪያው የቅዱስ ያሬድ ዝማሬ ነው፡፡ ቅዱስ ያሬድ ስለ ዮሐንስ ጥምቀት ሲናገር ‘አጥመቀ ወተጠመቀ ለሊከ’’ ይላል ፤ ‘አጠመቅህ አንተም ተጠመቅህ’ ማለት ነው፡፡ 
                      በሌላ ሥፍራ ደግሞ ‘አጥመቆ ዮሐንስ ለኢየሱስ በፈለገ ዮርዳኖስ እምድኅረ አጥመቀ ለሊሁ ተጠምቀ’ ‘ዮሐንስ ኢየሱስን በዮርዳኖስ ወንዝ አጠመቀው ካጠመቀ በኋላም 
                      እርሱም ተጠመቀ’’ ብሏል፡፡ በአጭሩ ቅዱስ ያሬድ የመጥምቁ ዮሐንስ የጥምቀት ቀን ጌታን ያጠመቀበት ቀን ነው ባይ ነው፡፡ <br>
                      
                    በእውነትም ልብ ብለን ስናየው ለዮሐንስ ጥምቀት ከዚያች ቀን የተሻለ ቀን የሚመጣ አይመስልም፡፡ ያለበት ውኃ በጌታ በራሱ የተቀደሰው የዮርዳኖስ ወንዝ ነው፡፡ 
                    ቅዱስ ያሬድ ‘‘ተቀደሰት ማይ በጥምቀቱ’’ /ውኃ በጥምቀቱ ተቀደሰች/ ብሎ የዘመረው ስለ ዮርዳኖስ ነበር ፤ በጌታና በዮሐንስ መካከል የነበረውን የአጥምቀኝ 
                    ውይይት በዘመረበት ሥፍራም ‘ዮሐንስም ኢየሱስን እንደምን አንተን ማጥመቅ እችላለሁ? ጌታ ሆይ ውኃ ይሸከምሃልን? አለው፡፡ ኢየሱስም ለዮሐንስ እኔ ካልጠመቅሁ 
                    ውኃ አትቀደስም አለው’’ /‘ወይቤሎ ዮሐንስ ለኢየሱስ እፎኑ እክል አጥምቆትከ ዓይኑ ማይ እግዚኦ ይፀውረከ  ፤ ይቤሎ ኢየሱስ ለዮሐንስ ኢትትቀደስ ማይ ለእመ
                     ኢተጠመቁ አነ’’/ ብሎአል፡፡   <br>
                    
                    በጌታ መጠመቅ ከተቀደሰችው ከዚህች ቅድስት ውኃ በቀር ለዮሐንስ ጥምቀት ምን የተሻለ ውኃ ሊመጣ ነው? ኢትዮጵያዊው ጃንደረባ እንኳን የመንገድ ዳር ውኃ አይቶ
                     ‘እነሆ ውኃ እንዳልጠመቅ የሚከለክለኝ ማን ነው?’’ ካለ መጥምቁ ዮርዳኖስ መካከል ሆኖ እንዳይጠመቅ የሚከለክለው ምንድር ነው? ከውኃውም አልፎ ሊቀ ካህናት
                      ክርስቶስ አብሮት በባሕር መካከል ቆሞ  ፣ አብ በደመና ድምፁን አሰምቶት ፣ መንፈስ ቅዱስ በርግ አምሳል ወርዶ ታይቶት ከዚህ የተሻለ ቀን ለዮሐንስ ጥምቀት
                       ከየት ሊመጣ ነው? ስለዚህ ‘አጠመቅህ አንተም ተጠመቅህ’ የሚለው የቅዱስ ያሬድ ዝማሬ ስለ ዮሐንስ ጥምቀት እጅግ ትርጉም ያለው ምላሽ ነው፡፡  
                       <br>
                    የዮሐንስን በዮርዳኖስ መጠመቅ የበረከት እንጂ የልጅነት ጥምቀት አይደለም ፤ የልጅነት ጥምቀት ገና አልተሠጠችም የሚሉ ሊቃውንትም አሉ፡፡ በእናቱ ማኅፀን ሳለ ተጠምቋል
                     ፤ ገብርኤልም ‘’በእናቱ ማኅፀን ሳለ መንፈስ ቅዱስ ይሞላበታል’ ብሎአል ብለው ዮሐንስን በማኅፀን ተጠመቀ የሚሉ አሉ፡፡ ይህ ከሆነ በኋላ ግን ዮሐንስ ‘ልጠመቅ 
                     ያስፈልገኛል’ ብሎ አለመጠመቁን ስለተናገረ በማኅፀን የልጅነትን ጥምቀት አለማግኘቱ ግልጽ ነው፡፡ ሌላው በሊቃውንት ዮሐንስ ተጠመቀ የሚባልበት ክስተት በሰማዕትነት 
                     መሞቱ ነው፡፡ እርሱ በክርስቶስ አምኖ እና ስለ ክርስቶስ ዞሮ አስተምሮ ተጋድሎ በግፍ ሰማዕት የሆነ ነው፡፡ በክርስቶስ አምነው ሳይጠመቁ የሚሞቱ ደግሞ በውኃ ሳይሆን 
                     በደም ጥምቀት ተጠምቀዋል፡፡ ይህንንም የዮሐንስ ጥምቀት ነው የሚሉት አሉ፡፡ በእነዚህ ሁሉ ጥምቀትን አላገኛትም የሚል ቢኖር ግን ሠላሳ ሦስት ዓመታትን በምድር 
                     የነበረው ክርስቶስ ወደ ሲኦል ወርዶ ለሠላሳ ሦስት ሰዓታት ለነፍሳት ነጻነትን በሰበከበት ዕለት ‘ወመጠውኩዎሙ ዕዴየ ዘየማን ወኮነቶሙ ጥምቀተ’ /የቀኝ እጄን 
                     ሠጠኋቸው ጥምቀትም ሆነቻቸው/ የተባለላት ጥምቀት መጥምቁን ልታልፈው አትችልም፡፡ እንግዲህ ከእነዚህ በአንዱ የመጥምቁ ዮሐንስ ‘በአንተ ልጠመቅ ያስፈልገኛል’
                      የሚል ምኞቱ ተሳክቷል፡፡     <br>
                      
                    ይህ ትሑት አጥማቂ ክብሩ እንዴት ከፍ ያለ ነው? ቅዱስ ያሬድ ‘ርእዩ ዕበዮ ለዮሐንስ ዘመላእክት ይስግዱ ሎቱ’’ እንዳለ  ቅዱሳን መላእክት ሳይቀሩ ለክብሩ የሚሰግዱለት ፤
                     የሙሽራው ክርስቶስ ሚዜ ፣ ለፀሐይ ክርስቶስ ጨረቃው ፣ ለንጉሥ ክርስቶስ አዋጅ ነጋሪው ፣ ለቃል ክርስቶስ ድምፁ ፣ ጌታ በምድር ከመስበኩ በፊት ቀድሞት የሰበከ መንገድ
                     ጠራጊው ፣ በሲኦል ላሉ ነፍሳትም ቀድሞ ከጌታ መምጣት በፊት ያወጀ የሰማይ መንገድ ጠራጊው ፣ ክርስቶስ ሞቱን ሲሰማ በምድረ በዳ ብቻውን ያዘነለት ወዳጁ ፣ ድርሳነ
                      አማኑኤል እንደሚል ከሞተ በኋላ በኖረባት ምድረ በዳ ተዝካሩን ዓሣና እንጀራ አበርክቶ ያወጣለት የቅርብ ዘመዱ ፣ ገብርኤል አስቀድሞ ሳይወለድ የዘመረለት ታላቅ ነቢይ ፣
                       የአባቱን የተዘጋ ልሳን ከተዘጋ ማኅፀን ተወልዶ የከፈተ ድምፅ ፣የጌታን መወለድ ስናስብ ወላዲተ አምላክ የተባለች የድንግልን መውለድ እንደምናደንቅ የጌታን መጠመቅ ስናስብ 
                       የሱን ማጥመቅ የምናደንቅለት መጥምቀ መለኮት እጅግ ታላቅ ነው፡፡<br>
                    
                    ዲያቆን ሄኖክ ኃይሌ<br><br>
                    ጥምቀት 2012 ዓ ም<br><br>
                    አዲስ አበባ<br><br>
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች </p>
            </div>
            <div class="each" data-tab="7">
                <img src="../../img/Henok.jpg" alt="">
                <p class="title">+ ጊዮርጊስ ሆይ ከእኛ ወገን ነህን? +</p>
                <p>ወደ አድዋ ከዘመተው ሕዝብ አብዛኛ<br>ው ባዶ እግሩን ነበር:: ዳዊት ጎልያድን ሊዋጋ ሲወጣ ከያዛት በትር በቀር አብዛኛው ሰው መሣሪያ አልታጠቀም:: አብዛኛው ዘማች ባዶ እጁን የዘመተው ሁለት ነገር አስቦ ነው:: መሣሪያ ባይኖረውም በውጊያው መካከል ከጠላት ጦር መሣሪያ ነጥቄ እዋጋለሁ አለዚያም ከሚወድቁት ላይ መሣሪያ አንሥቼ እዋጋለሁ ብሎ ነበር:: በውጊያው ታንክ በጎራዴ እስከመማረክ ያደረሳቸውም ይህ ቆራጥነታቸው ነበር:: 

                    ለመንፈሳዊ ጥንካሬያቸው ደግሞ ምሥጢሩ አብራ የዘመተችው የቤተ ክርስቲያን ጸሎት እና ንጉሡ በድንግል ማርያም ስም ምለው የሠጡት አደራ ነበር:: ለተገፉ የሚቆመው ሰማዕቱ ጊዮርጊስም በግፍ ባሕር አቁዋርጠው በደሃ ሕዝብ ላይ እሳት ከሚያዘንቡት ከአባቱ ዘመዶች ከሮማዊያን ጋር ሳይሆን እንደ ዳዊት በትር ይዘው በእግዚአብሔር ስም ከወጡት ባለማተቦች ጋር በምልጃው ተሰልፎ ዋለ:: 
                    በዚያች ዕለት አንድ ጣሊያናዊ ቅዱስ ጊዮርጊስን አግኝቶ ኢያሱ ቅዱስ ሚካኤልን እንደጠየቀው "ከእኛ ወገን ነህ ወይንስ ከጠላቶቻችን ወገን ነህ? " ብሎ ቢጠይቀው ኖሮ "እኔ አሁን ከእግዚአብሔር ተልኬ መጥቻለሁ ይልቅስ የቆምክባት መሬት ኢትዮጵያ የተቀደሰች ናትና ጫማህን ከእግርህ አውልቅ" ባለው ነበር::
                    <br>
                    የዐድዋ ዘማቾች ጾመኞች ነበሩ:: እንግሊዝም ጣሊያንም ሰይጣን ይመስል ኢትዮጵያን የተዋጉአት በዐቢይ ጾም ነበር:: "ወድቀህ ብትሰግድልኝ መንገድና ፎቅ እሰራልሃለሁ" ያለንን ጣሊያን አባቶቻችን "ሒድ አንተ ጣሊያን የራስህን እንጂ የእኔን አታስብምና" ብለው ድል ነሡት:: 
                    <br>
                    ዘማቾቹ የምግብ እጥረት ቢኖርም እንኩዋን ጾሙን ትተን ካልበላን አላሉም:: ድንገት መሞቴ አይቀር ብበላ ይሻለኛል ሳይሉ ተዋግተው ድል ተቀዳጁ:: እኛ በሰላም ጊዜ የምንተወውን ጾም እነርሱ በጦርነት ላይም ሆነው አልተዉትም:: በዚያ ድል  ሀገሪቱ ለዐርባ ዓመት ከጦርነት ስታርፍ ለዕድሜ ዘመንዋ ደግሞ ከቅኝ ግዛት ዐረፈች::
                    <br>
                    ቅኝ ግዛት ብንገዛ ኖሮ ደሃ አንሆንም ነበር የሚል ሰው አይጠፋም:: ይህንን አሳብ የብዙ አፍሪካውያን ሀገራት ጆሮ አይስማው:: ዛሬ ነጻ ከወጡም በኁዋላ በባርነት ሕሊና የሚሰቃዩ ብዙ ናቸው:: 
                    <br>
                    ብዙ በፈረንሳይ የተገዙ የምዕራብ አፍሪካ ሀገራት ዛሬም ድረስ በአደራ አስተዳደር በፈረንሳይ በእጅ አዙር ይተዳደራሉ:: በተባበሩት መንግሥታት ሳይቀር ቅኝ ገዢዎቻቸውን ተወካይ ሁነኝ ብለው የሚልኩ ሀገራት አሉ:: 
                    ዛሬም ድረስ በአንዳንድ አፍሪካ ሀገራት ጥቁሮች ሊስተናገዱ በተሰለፉበት ሱፐር ማርኬት አንድ ነጭ ከመጣ ሰልፍ ሳይይዝ ቅድሚያ ይስተናገዳል:: (በዓይኔ ያየሁት ነው) 
                    <br>
                    ዛሬም ድረስ ብዙ አፍሪካዊያን ጥቁር በአስተሳሰብ ከነጭ በታች ነው ብለው ያምናሉ:: በዜኖ ፎቢያ የገዛ ወንድሞቻቸው አፍሪካውያንን የሚያሰቃዩ ደቡብ አፍሪካውያን ነጭ ሰፈር ግን ዝር አይሉም:: ሂሳብ ስታሰላ ሲያዩህ እንኩዋን አንተ ጥቁር ሆነህ እንዴት ያለ ካልኩሌተር መደመር ቻልክ የሚሉ ሰዎች ተፈጥረዋል:: 
                    <br>
                    በአውሮፓ በአሜሪካ ተወልደው አድገው ስኬታማ የሆኑት ጥቁሮች እንኩዋን የቤተሰብ ስማቸው ላይ አያቶቻቸውን በባርነት የገዛው ነጭ ገዥ ስም አብሮ ስለሚለጠፍ የዕድሜ ልክ የበታችነት ይሰማቸዋል:: አባቶቻችን ከብዙ ጣጣ አድነውናል አሁን ራሳችን የምንፈጥረውን ችግር ቢያዩ ለማመን የሚቸገሩ የሚሆኑትም ዘር ሳይለዩ አብረው የተዋደቁት ጀግኖች ናቸው:: ቅዱስ ጊዮርጊስ ዛሬም ቤሩታዊት ኢትዮጵያን ከዘረኝነትና ጥላቻ ደራጎን ይታደጋት ዘንድ የምንማጸንበት ጊዜ ነው:: የካቲት 23 ከዐድዋ ድል ጋር የቃና ዘገሊላ ተአምር የተፈጸመበት ጥንተ ዕለትም ነው:: ወይን ያለቀባት ሀገራችንን ወላዲተ አምላክን ጠርታ ውኃ ልጆችዋን በወይን እንድታስቀይረን የምንለምንበት ዘመን ነው::
                    <br>
                    ዲያቆን ሄኖክ ኃይሌ<br><br>
                    የካቲት 23 2012 ዓ ም <br><br>
                    ወላይታ ሶዶ ኢትዮጵያ<br><br>
                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ </p>
            </div>
            <div class="each" data-tab="8">
                <img src="../../img/Henok.jpg" alt="">
                <p class="title">+ ከአፍ የሚወጣ እሳት + </p>
                <p>"አፌ ይለፈልፋል እንጂ ውስጤ እኮ ንጹሕ ነው"<br>
                    አለች አባ ፊት ቀርባ - በክፉ ንግግርዋ ብዙ ሰው ያስቀየመች ሴት:: <br>
                    
                    አባ መለሱላት :- <br>
                    ልክ ነሽ ልጄ እባብም እኮ መርዙን ከተፋ በኁዋላ ውስጡ ንጹሕ ነው! <br>
                    
                    ምላስ አጥንት የለውም ነገር ግን አጥንት ይሰብራል:: እግዚአብሔር ምላስን እንደጆሮ ክፍት አላደረገም:: በከንፈርና በጥርስ ሸፍኖታል:: ትንሽ አሰብ አድርገን እንድናወራ ነው:: "ሰው ለመናገር የዘገየ ለመስማት የፈጠነ ይሁን" የሚለው ቅዱስ ያዕቆብ ስለ አንደበት ሲናገር "ትንሽ እሳት እንዴት ያለ ትልቅ ጫካ ያቃጥላል" እንዳለ የምላስ ኃይል እጅግ ከባድ ነው:: ከአፍ የሚወጣ እሳት ብዙ ጉዳት ሊያደርስ ይችላል:: 
                    <br>
                    ሰው በዱላ ቢደበደብ ታክሞ ቁስሉ ያገግማል:: ክፉ ንግግር የሚያቆስለው ቁስል ግን በቀላሉ አይሽርም:: ዱላ የሚያርፈው ሥጋ ላይ ሲሆን መጥፎ ንግግር ግን ነፍስ ላይ ነው:: ክፉ ንግግሮች ሰውን ለጊዜው ብቻ ሳይሆን ለዘላለም ሊያመርሩት ይችላሉ:: 
                    <br>
                    (ሌላ ነገርዋን ትተነው) ሚሼል ኦባማ በአንድ ቃለ መጠይቅ ላይ በጣም ልብ የሚነካ ነገር ስትናገር ሰማሁ:: ስለወረደባት ስድብ ስታስታውስ "አንዳንድ ክፉ ቃላት የነፍስን ቅርፅ ይቀይራሉ" ብላ ነበር::
                    <br>
                    እውነት <br>ነው በመራር ቃላት የነፍሳቸው ቅርፅ ከተቀየረ ስንቶች ናቸው:: የማይዘነጉት ንግግር እድሜ ልክ የሚያቆስላቸው : የአንድ ሰው ከባድ ስድብ በራስ መተማመናቸውን የነጠቃቸው : የአንድ ሰው "አትችልም" የሚል ድምፅ እጅና እግራቸውን ያሰራቸው እጅግ ብዙ ናቸው:: ሰው ለማሳቅ ተብለው የተሰነዘሩ "ትረባዎች"ና አጥንት ሰባሪ ቀልዶች ቂመኛ ያደረጉዋቸው ሰውን ሁሉ ያስጠሉአቸው ስንት ናቸው?  በስድብ ብቻ የፈረሱ ቤቶች አሉ:: ስለተሰደቡ ብቻ በሕዝብ ላይ የሚፈርዱ ዘር እስከማጥፋት የተነሡ አሉ:: ተናጋሪው በጥፋታቸው ውስጥ ትልቅ ድርሻ እና ተጠያቂነት እንዳለው ግን ይዘነጋል::
                    
                    እግዚአብሔርም "እንደ ዋዛ ለተናገራችሁት ቃል በፍርድ ቀን መልስ ትሠጡበታላችሁ" ብሎአልና ለሰዎች የምንሰነዝረው እያንዳንዱ ቃል ያስጠይቀናል::
                    <br>
                    በተቃራኒው ለሰዎች ጥሩ ቃል መናገርን ብዙ ዋጋ አንሠጠውም:: ለስድብ የማናቅማማ ሰዎች ለምስጋና ሲሆን ግን እንሽኮረመማለን::<br>
                    ፊት ለፊት አሳምረን የምንሳደብ ሰዎች ለማመስገን ሲሆን "በፊትህ ማመስገን እንዳይሆንብኝ" እንላለን:: 
                    <br>
                    ሆኖም ብናወጣው ሰዎች የሚነገራቸው ጥቂት በጎ ቃል ሰብእናቸውን ይገነባል:: ፈጣሪ "ብርሃን ይሁን" ብሎ በቃሉ እንዳበራው ማድረግ ባይቻልህ እንኩዋን በጥቂት በጎ ቃላት የአንድን ሰው ቀን ማብራት ትችላለህ:: 
                    ከምንም ሥጦታ በላይ መልካም የምስጋና ቃላት በሰው ልብ የሚቀር ውድ ሥጦታ ነው:: 
                    <br>
                    ባል ለሚስቱ ከሚገዛው ሥጦታ በላይ "ባልዋም ያመሰግናታል" የሚለውን ቃል ቢፈጽምላት ደስታ ይሆንላታል:: ልጆች ከብዙ ሥጦታዎች በላይ ከወላጆቻቸው የሚሰሙት የፍቅር ቃል ይሠራቸዋል::
                    <br>
                    የእስክንድርያው ፊሎ ለልጅ አባትና እናቱ ከሀገሪቱ ንጉሥና ንግሥት በላይ ናቸው ይላል:: የንጉሥ ቃል የሹመት ቃል ነውና ልጆች በወላጆቻቸው የሚሰሙት "ጎሽ" የሚል ቃል ከፍ ያደርጋቸዋል:: 
                    <br>
                    "ልጅሽ ትምህርት የማይገባው ደደብ ስለሆነ ትምህርት ቤት አትላኪው" የሚልን ደብዳቤ "ልጅሽ በጣም ጎበዝ ስለሆነ እሱን ማስተማር ስለማንችል በቤት አስተምሪው" ብላ ያነበበች እናት ትልቅ ሳይንቲስት አፍርታለች:: 
                    <br>
                    ብርሃን ይሁን ! ምድር ታብቅል! ብሎ የፈጠረን አምላክ በአርኣያው ፈጥሮናልና በቃላችን የምናሳምም ሳይሆን የምንፈውስ እንሁን:: 
                    <br>
                    እናንተ ግን ንግግራችሁ በጨው እንደተቀመመ ይሁን <br><br>
                    
                    ዲያቆን ሄኖክ ኃይሌ<br><br>
                    ሰኔ 11 2012 ዓ ም <br><br>
                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ</p>
            </div>
            <div class="each" data-tab="9">
                <img src="../../img/Henok.jpg" alt="">
                <p class="title">+ የዘኬዎስ ዛፍ +</p>
                <p>ዘኬዎስ ቁመቱ አጭር ዝናው ግን ረዥም የሆነ ሰው ነው፡፡ ይህንን ሰው የምናውቀው በኢያሪኮ መንገድ የሚያልፈውን ክርስቶስ ለማየት በአንዲት የሾላ ዛፍ ላይ ወጥቶ ነው፡፡ ወደዚያች ዛፍ የወጣው ቁመቱ አጭር በመሆኑና በሕዝቡ መብዛት ምክንያት ክርስቶስን ሊያየው ባለመቻሉ ነው፡፡ መቼም ሰው በበዛበት ፣ ግርግርና በሆይ ሆይታ በሞላበት ቦታ ክርስቶስን ማየትም ሆነ ከአምላክ ጋር መነጋገር ለአጭርም ለረዥምም ሰው ከባድ ነው፡፡ እያንዳንዳችን ጌታን ለማየት ከጫጫታና ግርግር ተለይተን የምንወጣበት የየራሳችን ሾላ የሚያስፈልገንም ለዚህ ነው፡፡ 

                    ዘኬዎስ በሙያውም ከአመንዝሮችና ከወንጀለኞች ጋር የተቆጠረ ቀራጭ ነበር፡፡ በሰው ፊት ደፍሮ ‘ጌታን ማየት እፈልጋለሁ’ እንዳይል ፣ ከእርሱ ቀድሞ ዓይኑ እንደበራለት በርጤሜዎስ ‘የዳዊት ልጅ ሆይ ማረኝ’ ብሎ በሕዝብ ፊት እንዳይጮህ ‘አንተን ብሎ ጸሎተኛ! ትንሽ አታፍርም?’ የሚያሰኝ ሕይወት ስለነበረው ጌታን በሩቅ ማየት ብቻ ይበቃኛል ብሎ ከዛፍ ላይ ወጣ፡፡
                    <br>
                    ዘኬዎስ ወደ ዛፍ የወጣው ጌታን ለማየት እንጂ ለመታየት አልነበረም፡፡ የእርሱ ፍላጎት ከሰው መሃል ገብቶ ሳይከለል ጌታውን ማየት ነበር:: መታየት ከሚሹ ይልቅ እርሱን ማየት የሚሹትን ለይቶ የሚያውቀው ክርስቶስ ይህንን ቀራጭ ከሕዝቡ ለይቶ ተመለከተው፡፡ 
                  
                  ጌታ ሲያየው ሕዝቡ ሁሉ ዓይኑን ወደሱ መለሰ:: በመድኃኔዓለም የምሕረት ዓይን ከታየህ በእርግጥም ዓለም ሁሉ ያይሃል፡፡ ክርስቶስ ስላየው ሁላችንም ዘኬዎስን አየነው ፣ ታሪኩም በምንሳለመው ቅዱስ ወንጌል ላይ ተጻፈ፡፡ 
                  <br>
                  ጌታ በዓይኖቹ ይመልከትህ እንጂ ምንም ክፉ ብትሆን የሕይወት ታሪክህ ወንጌል ይሆናል፡፡ አንተ እርሱን የሚሻ ልብ ካለህ ድምጽ አውጥተህ ባትጠራውም ፣ ጸሎት ማሳመር ባትችልም የልብህን ጩኸት ሰምቶ ይጠራሃል፡፡ ለዘኬዎስ የሆነለት ይህ ነበር፡፡ እንደ አጋር ‘የሚያየኝን አየሁት’ ብሎ ሊዘምር የሚችል የሐዲስ ኪዳን ሰው እርሱ ሆነ፡፡ ጌታን ሊያይ ከዛፍ ወጥቶ በጌታው ታይቶ ወረደ፡፡ ወደ ቤታችን ለመግባት ጋባዥ የማይፈልገው ክርስቶስ የዘኬዎስን ልብ አይቶ ዛሬ በአንተ ቤት እሆናለሁ አለው፡፡ 
                  
                    የቀራጮች መሰብሰቢያ የሆነችው የዘኬዎስ ቤት የጌታና የደቀ መዛሙርቱ ማረፊያ ቤት ሆነች፡፡ የግፍ ገንዘብ ማከማቻ የነበረችው የክፉዎች አዳራሽ የሰማያዊው እንግዳ የክርስቶስ ቤተ መቅደስ ሆነች፡፡ ሕሙማን ሊፈወሱ ከዚያች ቤት ዙሪያ ሰፈሩባት፡፡ ሐኪሙ ጌታ ገብቶባታልና የዘኬዎስ ቤት ሐኪም ቤት ሆነች::
                    <br>
                  በዚህ ደስ ያለው ዘኬዎስም ‘ካለኝ እኩሌታውን ለድሆች እሰጣለሁ ፤ በሐሰት የከሰስሁትን አራት እጥፍ እክሳለሁ’’ አለ፡፡ የሕይወት ለውጥ ከሌለ ደግሶ ማብላት ብቻውን ጽድቅ እንደማይሆነው አውቆ አለመታዘዙን በመታዘዝ ፣ ስርቆቱን በምጽዋት ሊበቀል ተነሣ፡፡ የመዳን ቀንድ ክርስቶስም ‘’ለዚህ ቤት መዳን ሆኖለታል’ አለው፡፡ 
                  
                    የዘኬዎስ ታሪክ ብዙ ምሥጢር ብዙ ምክር የሚወጣው ነውና ለዛሬ አንዱን ሰበዝ ብቻ እንምዘዝ ፤ 
                  
                  እንደሚታወቀው የዘኬዎስ ከዚያ በኋላ ያለው ታሪኩ አልተጻፈም፡፡ ከሱ ታሪክ ጋር የተያያዘችዋ ቅርስ እርሱ የወጣባትና ጌታውን ያየባት የሾላ ዛፍ ነበረች፡፡ በኢያሪኮ መንደር የምትገኘው ይህች ዛፍ ለሌሎች ሰዎች ተራ ዛፍ ብትሆንም ለዘኬዎስ ግን ‘‘የሕይወት ዛፍ’’ ናት፡፡ ምናልባትም ዘኬዎስ ከመስቀል በፊት ጌታን ያየባት የከበረች ዕፅ ይህች ዛፍ ናት፡፡ ጌታው እርሱን ብሎ ሳይሰቀል በፊት እሱ ጌታን ብሎ የተሰቀለባትና መድኃኒቱን ያየባት ይህች ዛፍ ለዘኬዎስ ትልቅ ባለውለታው ናት፡፡
                  
                    ዘኬዎስ ይህችን ዛፍ ባየ ቁጥር ምን ይሰማው ይሆን? ምንም እንኳን ትልቅ ዛፍ ብትሆንም እርሱ ግን እንደ ችግኝ በስስት ዓይን ሳይመለከታት የሚቀር አይመስላችሁም? ባለፈ ባገደመ ቁጥር በፍቅር የሚስማት ፣ ጌታውን ሲያስብ ለጸሎት የሚመጣባት : ቅጠሎችዋን በፍቅር እየነካካ ዙሪያዋን የሚያጸዳላት ጌታን ያየባት ክብርት ዛፉ ናት፡፡ ￼￼
                    <br>
                  አይበለውና ይህች ዛፍ ትቆረጥ ቢባል ዘኬዎስ ምን የሚል ይመስላችኋል? በእጆቹ ግንድዋን ታቅፎ "አንኩብኝ!" አይል ይሆን? ለማገዶ ትዋል ተብሎ ቢወሰንባትስ? እሳት ቢነድባትስ? የዘኬዎስ ልብ ምን ያህል ይቆስል ይሆን? ጌታውን ያየባት መሰላሉ ሕይወቱ የተለውጠባት የመድኃኒት ዛፍ ተቆርጣ ተማግዳ ቢያይ ዘኬዎስ ልቡ በኀዘን ይደማል::
                  
                    ቅድስት ቤተ ክርስቲያን ስትቃጠል ፣ ስዘረፍ ፣ ስትደፈር የሚሰማንም ይህ ነው! በኃጢአት ቁመታችን አጥሮ ፈጣሪን ማየት ሲሳነን በእርስዋ ላይ ወጥተን ጌታን ያየንባት ፣ የታሪካችን መስመር ተቀይሮ ለየቤታችን መዳንን ያገኘንባት ፣ ብዙ ዘኬዎሶችን ተሸክማ ከጌታ ያገናኘች እውነተኛዋ ዛፍ ቅድስት ቤተ ክርስቲያን ናት፡፡ 
                    እርስዋን የሚነኩ ሁሉ የመውጊያውን ብረት ይቃወማሉ ፤ ‘አይነኩ ከነኩ ያድሯል ሲታወኩ’ የተባለላት ቅድስት ቤተ ክርስቲያን ናት፡፡ ይህ ዘመን ስለዚህች የሕይወት ዛፍ ፣ የሰማይ ደጅ የምተጋበት ፣ ጌታን ያየንባትን ዛፍ ከበብን ከመቼውም ጊዜ በላይ በየመክሊታችን የምሠራበት ፣ ችግርዋን መፍታት ቢያቅተን ችግር ላለመሆን የምጥርበት ጊዜ ነው፡፡
                    <br>
                    ስለዚህች የኃጥአን ተስፋ ስለሆነችው የዘኬዎስ ዛፍ ገጣሚ ዳዊት ግርማ የአባ ጳውሊ ራእይ በተባለ የግጥም መድበል ላይ  (paraphrased version) እንዲህ ብሎላታል ፦
                    <br> ቤተ ክርስቲያን ደብረ ብዙኃን<br> 
                  ምነው እንደ ዳዊት ዘመን    <br>
                  ዛሬም በሆንሽ በድንኳን<br>
                  ምቀኛ ሲገፋሽ ጠቅልዬሽ እንድሸሽ<br>
                  ምቀኛ ሲተውሽ መልሼ እንድተክልሽ<br><br>
                  
                  ዲያቆን ሄኖክ ኃይሌ<br><br>
                  አዲስ አበባ<br><br>
                  ጥር 3 2012<br><br>
                  ፎቶ :- ሻሸመኔ ያነሣሁት<br><br>
                  
                  ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ </p>
            </div>
            
            <div class="each" data-tab="11">
                <img src="../../img/Henok.jpg" alt="">
                <p class="title">+ ጌታ ሆይ ከታቦር አታውርደን! +
                </p>
                <p>ጴጥሮስ በታቦር ተራራ ላይ ጌታን ተማጸነ ፤ ከዚያች ተራራ ላለመውረድና በዚያ ለመኖር ለመነ፡፡ እርግጥ ነው አባ ጊዮርጊስና ቅዱስ ኤፍሬም እንዳሉት ጌታ ከተራራው ወርዶ ካልተሰቀለና ካልተቸነከረ ዓለም ሊድን አይችልምና የጴጥሮስ ጥያቄ ተቀባይነት አላገኘም፡፡

                    ጥያቄው ግን ተራ ልመና አልነበረም፡፡ እኛም ብንሆን ይህንን ስሜት የምንረዳበት ብዙ አጋጣሚ አለ፡፡   <br>
                    
                     ጴጥሮስ በዚያ ተራራ የጌታውን ክብር አየ ፤ የነቢያቱን ምስክርነት ተረዳ ፤ በዚህ ልቡ ቢነካ ምድር ላይ ሆኖ ሰማይ ናፈቀው ፤ ስለዚህ ጌታ ሆይ በዚህ መኖር ለእኛ መልካም ነው አለ፡፡ 
                    
                     ግዴለህም ጌታ ሆይ ወርደን ምን እንሠራለን? አንተን ይዘን ነቢያትህን አይተን ምን ቀረን ብለን ከተራራው እንወርዳለን? እባክህን አንመለስ እባክህን በዚህ እንኑር ብሎ ለመነ፡፡ በዚህ እንኑር እንጂ ይመቸን አንልህም፡፡ ለአንተ ለሙሴና ለኤልያስ ሦስት ዳስ ሠርተን እኛ ከደጅ እንቀመጥ፡፡ ብቻ ከታቦር አታውርደን ብሎ ለመነ፡፡
                     <br>
                     አንዳንድ ቀን አለ የእግዚአብሔር ክብሩ የሚታይህ ቀን! አንዳንድ ቀን አለ በወንጌል መካከል የምትሰጥምበት ቀን ፤ በደመና ባትጋረድ በዕጣን ጢስ ውስጥ የምትዋጥበት ቀን ፤ የአብን ድምፅ ባትሰማ የቅዳሴ ድምፅ የምትሰማበት ቀን አለ፡፡ ከዚያ ደስታ ፣ ከዚያ ተመስጦ ፣ ከዚያ ሰላም ውስጥ ከገባህ መውጣት አትፈልግም፡፡ ምናለ እዚሁ ብቀር ምናለ አሁን የሚሰማኝ ሰላም ሁልጊዜም ቢሰማኝ ትላለህ፡፡ 
                    
                     የጌታህ ፊት ከፀሐይ አብርቶ ይታይህና ሌላ ፀሐይ መሞቅ ያስጠላሃል፡፡ በሙሴ ሕግጋት ውስጥ እየተመላለስህ የእግዚአብሔር ድንቅ ሥራ ልብህን ይሰውረዋል ፤ እንደ ኤልያስ ያሉትን መናኞች ቅዱሳንን ታሪክ እያነበብህ ልብህ ይመንናል፡፡ ማቋረጥ የማትፈልገው የነፍስ እርካታ ታገኛለህ ፤ ሰማያዊ ሕልም እያየህ ነውና እንዳትነቃ ትሰጋለህ፡፡ ከዚያ ተራራ ፣ ከዚያ ከፍታ መውረድ ያስፈራሃል፡፡ ስለዚህ ጌታን ትማጸናለህ ፤ ጌታ ሆይ በእዚህ መሆን ለእኔ መልካም ነው፡፡ እባክህ አልውረድ ትለዋለህ፡፡ ከዚህ ተራራ ከወረድሁ ምን እንደምሆን ምን እንደምሠራ አውቀዋለሁና ጌታ ሆይ እባክህ እዚሁ ብቀር ይሻለኛል፡፡ ወርጄ ሦስቴ ከምክድህ እዚህ ሦስት ዳስ ሠርቼ አንተን ባገለግል እመርጣለሁ፡፡ ወርጄ አላውቅህም ከምልህ እዚሁ ፊትህን እያየሁ ልቆይ! እባክህን ከዚህ ከፍታ አልውረድ፡፡ ይህ ነው የጴጥሮስ ልመና፡፡
                     <br>
                    ቅዱስ ጴጥሮስ መቆየት እየፈለገ ከዚያ ተራራ ሲወርድ ምን ይሰማው እንደሆን አላውቅም፡፡ ግን እናቶቻችንን ከገዳም ቆይተው ሲመለሱ የሚዘምሩትን መዝሙር ሃሳብ ሳይጋራው አይቀርም ፦
                    <br>
                    ለነፍሴ ሀገሯን አሳየኋት<br>
                    ለነፍሴ ሀገሯን አሳየኋት<br>
                    ከተማ ገብቼ ካላበላሸኋት!<br><br>
                    
                    ዲያቆን ሄኖክ ኃይሌ <br><br>
                    ነሐሴ 13 2012 ዓ.ም.<br><br>
                    ፎቶ : የእኛይቱ ደብረ ታቦር ጎንደርን እንዳነሣኹዋት<br><br>
                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ </p>
            </div>
            <div class="each" data-tab="12">
                <img src="../../img/Henok.jpg" alt="">
                <p class="title">+ የሐዲስ ኪዳን ደብረ ሲና +</p>
                <p>አይሁድ ‘እኛ የሙሴ ደቀ መዛሙርት ነን ፤ እግዚአብሔር ሙሴን እንደተናገረው እኛ እናውቃለን ይህ ሰው ግን  ከወዴት እንደሆነ አናውቅም’ ብለው ክርስቶስን ሊያቃልሉ ሞክረው ነበር፡፡ 

                    ዛሬ በደብረ ታቦር የተከናወነውን ቢያውቁ ምን ይሉ ይሆን? እነርሱ ሕጉን እንጠብቃለን ብለው የሚመኩበትና የእርሱን ሕግ እየጠቀሱ ክርስቶስን ሊነቅፉ የሚሞክሩበት ሙሴ ዛሬ በታቦር ተራራ ከጌታ ፊት በፍርሃት ቆመ፡፡ አይሁድ ይህንን ቢያዩ ምን ይሉ ይሆን? ፈሪሳውያን ሆይ ወደ ደብረ ታቦር ብቅ ብትሉ የእርሱ ደቀ መዛሙርት ነን ብላችሁ የምትመኩበት ሙሴን የክርስቶስ ደቀ መዝሙር ሆኖ ታገኙታላችሁ፡፡ የሕግ ፍጻሜ ክርስቶስ የሕጉን ተቀባይ ሙሴን ጠርቶ እያነጋገረው ነው፡፡ ሙሴም በሲና ተራራ በዛፍ ላይ ሲነድ ካየው እሳት ጋር እየተነጋገረ ነው፡፡
                    <br>
                     አይሁድ ሆይ በጌታ ፊት በትሕትና ብትቀርቡ ኖሮ የት እንደተቀበረ እንኳን የማታውቁትን ሙሴ ለማየት በታደላችሁ ነበር፡፡ የሙሴን መጻሕፍት በቃላችሁ የምታውቁ ሕግ አዋቂዎች ሆይ እናንተ ቁጭ ብላችሁ ክርስቶስ ለሦስት ትሑታን ዓሣ አጥማጆች ሙሴን እያሳያቸው ነው፡፡ ‘ኤልያስ ይመጣል’ የምትሉ ጻፎች ሆይ የክርስቶስ ደቀ መዛሙርት ብትሆኑ ኖሮ ኤልያስን በታቦር ተራራ ባያችሁት ነበር፡፡ ደብረ ታቦር ብትገኙና ኤልያስን ብታዩት ኖሮ መስቀሉ ሥር ቆማችሁ ኤሎሔ ሲል ስትሰሙ ‘ኤልያስን ይጠራል ያድነው ከሆነ እናያለን’ ብላችሁ ባልሰማ ጆሮአችሁ ከፈጣሪ ጋር አትጣሉም ነበር፡፡ 
                    
                     ደብረ ታቦር የሐዲስ ኪዳን ደብረ ሲና ሆነች፡፡ ሙሴ ሕዝቡን ከተራራ በታች ትቶ ከኢያሱና ከወንድማማቾቹ አብዩድና ናዳብ ጋር ወደ ሲና ተራራ ይወጣ እንደነበር ክርስቶስም ከጴጥሮስና ከወንድማማቾቹ ያዕቆብና ዮሐንስ ጋር ወደ ታቦር ተራራ ወጣ፡፡ ሙሴ በሲና በደመና መካከል የእግዚአብሔርን ድምፅ እንደሰማ በታቦርም የአብ ቃል ተሰማ፡፡ የታቦር ድምፅ ግን እንደ ሲና ‘ባሪያዬ ሙሴ’ የሚል ሳይሆን ‘የምወደው ልጄ’ የሚል ነበር፡፡ ሙሴ በሲና ተራራ ባየው የእግዚአብሔር ክብር ምክንያት ፊቱ እስራኤል ተሸፈንልን እስኪሉት ድረስ አበራ፡፡ የታቦር ተራራው ግን የተለየ ነበር ፤ ብርሃኑ ከውስጡ የፈለቀው ጌታ ፊቱ ከሙሴ ይልቅ አበራ በልብሱ እንዳይሸፍነው ልብሱም ብርሃን ነበረና ተማሪዎቹ ወደቁ፡፡ 
                    
                     ታቦር እንዴት ያለች ‘እግዚአብሔር የወደዳት’ ተራራ ናት? [ደብር ዘሠምሮ እንዲል] ሐዋርያትና ነቢያት በአንድነት ቆመው የሚተያዩባት ፤ ብሉይና ሐዲስ የተዋወቁባት ፤ ጥላና አካል የተጋጠሙባት ይህች ተራራ እንዴት የተመረጠች ናት? ‘ታቦርና አርሞናዔም በስምህ ደስ ይላቸዋል’ እንደተባለ ነቢያትና ሐዋርያትን በግራ በቀኙ አድርጎ በሰማያዊ አባቱ ‘የምወደው ልጄ’ ተብሎ ሲጠራ ስሙን ሰምታ ታቦር ምንኛ ደስ ይላት ይሆን? የሰናፍጭ ቅንጣት ታህል እምነት አጣን እንጂ ነቅለን ወደ ሀገራችን ከምናስገባቸው ተራሮች አንዱ ታቦር በሆነ ነበር፡፡
                     <br>
                    በታቦር ተራራ ሐዋርያትና ነቢያት በአንድ ወንበር ከሊቀ ሊቃውንት ክርስቶስ ትምህርት ተምረው ተመለሱ፡፡ ሐዋርያቱ የነቢያት ጌታ መሆኑን ሲማሩ ነቢያቱ ደግሞ የሐዋርያት
                     አምላክ መሆኑን አወቁ፡፡ ነቢያት ደክመው የዘሩትን ከሚያጭዱ አጫጆች ሐዋርያት ጋር ተዋወቁ፡፡ 
                    ነቢያት አምላክነቱን ያውቃሉ ፤ ሐዋርያት ደግሞ ሰውነቱን ያውቃሉ፡፡ በታቦር ተራራ ግን  አዲስ ትምህርት ተማሩ፡፡ ቅዱስ ኤፍሬም እንዲህ ይላል ፦ ‘‘ነቢያቱ አይተውት 
                    የማያውቁትን ሰውነቱን አይተው ተደሰቱ ፤ ሐዋርያቱ አምላክነቱን አይተው ተደሰቱ’’ 
                    
                           ሐዋርያት ደነገጡ ፤ እነርሱ ባልነበሩበት በዮርዳኖስ የተናገረውን የእግዚአብሔር አብን ድምፅ በታቦር ተራራ ሰሙ ፤ ጴጥሮስ ‘አንተ የሕያው እግዚአብሔር ልጅ ነህ’ 
                           ያለው በሰማይ ያለው አብ ገልጦለት ነበረ ፤ አሁን በልቡ ያንን ቃል ያስቀመጠውን የአብን ድምፅ ሰምቶ ዓለቱ ስምዖን በፍርሃት ወደቀ፡፡ የጌታን ፊት አብርቶ ሲያይ
                           ሳያይ ያመነውን አምላክነቱን አወቀ፡፡ ‘ሐዋርያት በአንድ ቀን ሁለት ፀሐይ ወጥቶ አዩ ፤ አንደኛው የተለመደችው ፀሐይ ስትሆን ሁለተኛው ደግሞ የሚያበራው የጌታ 
                           ፊት ነበር’ ይላል ቅዱስ ኤፍሬም፡፡ እውነትም ስሙን ለሚፈሩ ሐዋርያት የጽድቅ ፀሐይ ክርስቶስ በታቦር ተራራ ላይ ወጣላቸው፡፡
                           <br>
                    ቅዱስ ኤፍሬም በታቦር ተራራ ነቢያትና ሐዋርያት መገናኘታቸውን እንዲህ ሲል ያደንቃል ፦
                    ‘የብሉይ ኪዳን ጸሐፊዎች የሐዲስ ኪዳን ጸሐፊዎችን አዩ ፤ ቅዱሱ ሙሴ ቅዱስ ጴጥሮስን አየው የአብ እንደራሴ የወልድን አገልጋይ ተመለከተው፡፡ የብሉይ ኪዳኑ ድንግል
                     ኤልያስ የሐዲስ ኪዳኑን ድንግል ዮሐንስን አየው፡፡ በእሳት ሰረገላ ላይ የተሳፈረው ኤልያስ ወደ እሳታዊው ክርስቶስ ደረት የተጠጋውን ዮሐንስን አየው፡፡ የታቦር ተራራ የቤተ
                      ክርስቲያን ምሳሌ ሆነ ፤ ክርስቶስም ሁለቱን ኪዳናት አዋሐዳቸው!’ 
                    
                    ሐዋርያት ወድቀው ‘የምወደው ልጄ ይህ ነው እርሱን ስሙት’ የሚል ቃል ከሰሙ በኋላ ሲነሡ ከክርስቶስ ብቻ በቀር ማንንም አላዩም፡፡ በእርግጥም ‘የምወደው ልጄ ይህ 
                    ነው’ ተብለው ማሳሰቢያ ከተሠጣቸው በኋላ ቀና ሲሉ ማግኘት ያለባቸው ‘የሚወደው ልጁን’ ክርስቶስን ብቻ ካልሆነ አዋጁ ስለማን እንደሆነ ግራ ይገባቸው ነበር ይላል ማር
                     ኤፍሬም፡፡
                     <br>
                    
                        ሐዋርያት ቀና ሲሉ ሙሴ የለም ፤ ኤልያስም የለም፡፡ ለነገሩ ከሙሴም ከኤልያስም የሚልቀው ጌታ ከእነርሱ ጋር ካለ ምን ይፈልጋሉ? ባልወለደው ፈርኦን የልጅ ልጅ
                         ተብሎ ከተጠራው ሙሴ ይልቅ ባልወለደው ዮሴፍ የዮሴፍ ልጅ ተብሎ የተጠራው ክርስቶስ ከእነርሱ ጋር ነው፡፡ ከፈርኦን ሰይፍ ተርፎ እስራኤልን ነጻ ካወጣው ሙሴ 
                         የሚበልጠው ከሔሮድስ ሰይፍ ተርፎ ዓለምን ነጻ ያወጣው ክርስቶስ ከእነርሱ ጋር አለ፡፡ እናቱ ሞግዚቱ ሆና ካሳደገችው ሙሴ በላይ ‘እናትና ገረድ ማርያም ደስ’ 
                         ብሏት ያሳደገችው ክርስቶስ አይሻላቸውም? ግብፃዊውን ገድሎ ለማንም አትናገሩ ከሚለው ሙሴ ይልቅ ዕውራንን አብርቶ ለምፃምን አንጽቶ ፊቱ እንደ ፀሐይ አብርቶ
                          ለማንም አትናገሩብኝ የሚለው ክርስቶስ አብሮአቸው ካለ ምን ይፈልጋሉ፡፡ ‘የቆምህበት ሥፍራ የተቀደሰች ናትና ጫማህን ከእግርህ አውልቅ’ ተብሎ ከተነገረው ሙሴ 
                          ይልቅ ‘የጌታ እግር በሚቆምበት እንሰግዳለን’  ‘የጫማህን ጠፍር እንኳን ልፈታ አይገባኝም’ እየተባለ የተዘመረለት ክርስቶስ ከእነርሱ ጋር ነውና ለሦስቱ 
                          ደቀ መዛሙርት የሙሴ መሔድ አላስደነቃቸውም፡፡ <br>
                    
                    ኤልያስንም ስላላዩ አላዘኑም ፤ በእሳት ሰረገላ ከሔደው ኤልያስ በላይ ልብሱ እሳት ቀሚሱ እሳት የሆነው አምላክ ከእነርሱ ጋር ነው፡፡ ኤልያስ ለደቀ መዝሙሩ ወደ ሰማይ
                     ሲሔድ መጎናጸፊያውን ትቶለት ሔዶ ነበር፡፡ የሐዋርያት መምህር ክርስቶስ ግን ሲያርግ ልብሱን አልወረወረላቸውም፡፡ ቅዱስ ዮሐንስ አፈወርቅ እንዳለ እርሱ ሲያርግ ለደቀ 
                     መዛሙርቱ የተወላቸው ልብሱን ሳይሆን ቅዱስ ሥጋውንና ክቡር ደሙን ነው፡፡ ስለዚህ ኤልያስ ቢሔድ ሙሴም ቢሰወር ደቀ መዛሙርቱ ጌታችንን ከብበው ከታቦር ተራራ 
                     በደስታ ወረዱ፡፡
                     <br><br>
                    ዲያቆን ሄኖክ ኃይሌ <br><br>
                    ነሐሴ 13 2012 ዓ.ም<br><br>
                    አዲስ አበባ : ኢትዮጵያ<br><br>
                    
                    ፎቶ : ጴጥሮስ "ሦስት ዳስ እንሥራ" ያለበት ምኞቱ  ቆይቶ ተሳክቶ በአሁኑ ሰዓት በታቦር ተራራ ሦስት ቤተ መቅደሶች ያሉ ሲሆን የመካከለኛው የጌታ ግራና ቀኙ ደግሞ የሙሴና የኤልያስ ናቸው:: የምትመለከቱት ፎቶ ከሦስቱ ዳስ በአንዱ በሙሴ ዳስ ውስጥ የተነሣሁት ነው:: 
                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ </p>
            </div>
            <div class="each" data-tab="18">
                <img src="../../img/Henok.jpg" alt="">
                <p class="title">+++ አበረታች መድኃኒት +++</p>
                <p> ሰሞኑን የአበረታች መድኃኒት ጉዳይ የአትሌቲክሱን ዓለም ሲያምሰው ከርሟል፡፡ በስፖርታዊ ጨዋታዎች ላይ የአሸናፊነት ሜዳሊያ አጥልቀው ፈንጠዘው የሀገራቸውን ሰው ያስፈነጠዙ አትሌቶች ‹ጉድና ጅራታቸው› ከወደኋላ መጥቶ ያስመዘገቡትን ድል እየተቀሙ ፣ ሐፍረት ሲከናነቡ ታይቷል፡፡ ለዚህም ምክንያቱ ማሸነፍ የቻሉት በድካማቸው ብቻ ሳይሆን ‹በድጋማቸው› ሆኖ በመገኘቱና ኃይል ሰጪ መድኃኒት ወስደው ከሰው ጋር የማይመጣጠን ጉልበት ጨምረው በመግባታቸው ነው፡፡  

                    ይህንን ዜና ስንሰማ ብዙዎቻችን ኦርቶዶክሳዊያን አንዲት ኢትዮጵያዊት ጀግና አትሌት ትዝ ሳትለን አልቀረችም፡፡ ይህች አትሌት የለንደን ኦሎምፒክ የ5000 ሜትር የሴቶች የወርቅ ሜዳልያ አሸናፊዋ ጀግናዋ አትሌት መሠረት ደፋር ናት፡፡ መሠረት ደፋር አበረታች መድኃኒት በመውሰድ ብቻ ሳይሆን አበረታች መድኃኒቷን እዚያው የመሮጫ ትራኩ ላይ አውጥታ ያሳየችና ወደ ካሜራ ቀረብ አድርጋ ለዓለም ‹አበረታች መድኃኒቴ ይኼ ነው!› ብላ ያሳየች ጀግና ናት - እውነትም መሠረት ደፋር! 
                    <br>
                     ከራሴ ልጀምር፡፡ የ2012ቱ የለንደን ኦሎምፒክ በተካሔደበት ወቅት የነበርሁት ከፍተኛ ሙቀት ካለበት በመካከለኛው ምሥራቅ በተባበሩት የአረብ ኢመሬትስ የአቡዳቢ ከተማ 
                     ነበር፡፡ ሙቀቱም ማቀዝቀዣውም የሚመች ባለመሆኑ የአየሩ ሁኔታ አድካሚና ተኝተው ሲነቁ ዳግመኛ መተኛት የሚያሰኝ ዓይነት ነበር፡፡ በሌሊት የሚተላለፈውን የነመሠረትን
                      የሩጫ ውድድር እንድመለከት አብረውኝ የነበሩት ሰዎች ሲቀሰቅሱኝም ከአልጋ የተነሣሁት በብስጭትና በይሉኝታ ሩጫው ከተጋመሰ በኋላ ነበር፡፡ የሩጫው የመጨረሻ ሰዓት 
                      ላይ መሠረት አስደናቂውን ድል አስመዘገበች፡፡ እንደ ሁሉም ኢትዮጵያዊ እኛም በደስታ አጨበጨብን፡፡ 
                      <br>
                     ከዚህ በኋላ መሠረት ባንዲራ ለብሳ ስትሮጥ ለማየት ስንጠባበቅ አንዳች ነገር ከደረቷ አውጥታ ተንበረከከች፡፡ ከደረቷ ባወጣችው ጨርቅ መሰል ነገር ፊቷን ሸፍና አቀርቅራ 
                     ታለቅስ ጀመር፡፡ ቀና ስትል ግን በፊቷ ላይ የለጠፈችው ድንግል ማርያምን ከተወደደ ልጇ ጋር የሚያሳይ ሥዕል ነበር፡፡ የሁላችንም ዕንባ ሳናስበው ከዓይናችን ወረደ፡፡<br>
                    
                               መሠረት ሥዕሉን ከፊቷ ላይ አንሥታ ከተንበረከከችበት ተነሣች፡፡ የእመቤታችንን ሥዕልም ወደላይ ከፍ አድርጋ አሳየች ፤ ወደ ካሜራውም አቀረበችው ፤
                                ኦሎምፒክን ለሚመለከተው የዓለም ሕዝብ መሠረት ሥዕለ ማርያምን አሳለመችው፡፡ እመቤታችንን የሚወዱ በትኩስ ዕንባ ፤ እርስዋን የሚጠሉ ደግሞ 
                                በንዴት ተቃጠሉ፡፡ ይህን ካየሁ በኋላ እኔም እንቅልፌ ጠፋ ፤ ከየአቅጣጫው ስለ መሠረት የሚባለውን ስፈላልግ ነጋ፡፡
                                <br>
                    
                     ጨዋታውን የሚያስተላልፉት ኮሜንታተሮች ምን እንደሚሉ ግራ ተጋቡ፡፡ ልክ የእመቤታችንን ሥዕል ሲታይ እንዲህ ተባብለው ነበር ፡-<br>
                    
                    
                    ኮሜንታተር 1 - ተመልከት ... አአአህ! (ሥዕሉ ቀርቦ ሲታይ) ያው እንደሚታወቀው በአንዳንድ ቦታዎች ይኼ ነገር መልእክት ይኖረዋል ፤ አይደል እንዴ? <br>
                    ኮሜንታተር 2 - አዎ በኢትዮጵያ ጠንካራ የክርስቲያን ማኅበረሰብ አለ ...<br>
                    ኮሜንታተር 1 - አዎ .. አዎ ... እናም እንደሚመስለኝ እእ... የምንመለከተው ነገር ...... እእእ.... አሥራ አምስት ፣ ዜሮ አራት ከሃያ አምስት ... 
                    መሠረት ደፋር!! ብሎ አቆመ፡፡ መሠረት እኛን ብቻ ሳይሆን ኮሜንታተሩንም የሚናገረውን አሳጣችው፡፡ የሩጫውን አደባባይ ዐውደ ምሕረት አድርጋበት የማያውቀውን
                     ጉባኤ መምራት ከየት ያምጣው? <br>
                    
                     ወዲያውኑ የዜና አውታሮችና በዓለም ዙሪያ ያሉ ድንግል ማርያምን የሚወዱ ክርስቲያኖች ስለመሠረት ደፋር የተሰማቸውን ለመግለጽ ተሽቀዳደሙ፡፡ 
                    
                     አሶሺየትድ ፕሬስ መሠረት ያሳያችውን ሥዕለ ማርያም ‹ፎቶ› ብሎ ብቻ ሊያድበሰብሰው ሲሞክር ሮይተርስ ግን ‹ሃይማኖታዊ ሥዕል ያለበት ከጨርቅ የተሠራ..› ብሎ ገልጾታል፡፡
                      የዜናው አዘጋገብ ያልተመቻቸው ብዙ ክርስቲያኖች በተለይ አሶሺየትድ ፕሬስ ላይ ትችታቸውን አዝንመዋል፡፡ በአንጻሩ ሃይማኖታዊ ሚድያዎች  ደስታቸውን የሚገልጽ ዘገባ ይዘው 
                      ቀረቡ፡፡ የካቶሊክ ዜና አገልግሎት (CNA) ‹ድንግል ማርያም ከኦሎምፒክ ወርቅ አሸናፊዋ ጋር የመጨረሻውን መስመር አብራ ተሻገረች!› ሲል ዘገባውን አወጣ፡፡ ኤክዛማይነር ዶት
                       ኮም የተሰኘው ድረ ገጽ ደግሞ ‹‹ድንግል ማርያምና ሕጻኑ ክርስቶስ በኦሎምፒክ አምስት ሺህ ሜትር ውድድር ላይ (ታዩ)!›› ብሎ አወጣ፡፡ በማኅበራዊ ሚድያም ብዙዎች 
                       ደስታቸውን ገለጹ፡፡ ኢትዮጵያውያን ፣ ግብፃውያን ፣ ላቲን አሜሪካዊያን ፣ ስፔናዊያን ሌሎችም በማኅበራዊ ሚድያ የመሠረትን ምስክርነት እንዲህ አደነቁ፡፡ <br>
                     ‹ዕንባዬን ማቆም አልቻልኩም!› <br>
                    
                     ‹ኢትዮጵያውያን የተባረኩ ናቸው ፤ ቅዱሱ ጽዋ እነርሱ ጋር እንደሆነ አንብቤያለሁ!›<br>
                    
                      ‹መሠረት ደፋር እንኳን ደስ አለሽ ፤ ክርስትናችንን ስለመሰከርሽልን እናመሰግናለን!› <br>
                    
                     ‹ማታ ስመለከተው ከዓይኔ ዕንባ ፈለቀ ፤ ያየሁት NBC ላይ ነበር ፤ ካሜራው ግን ለምን ቶሎ ወደ ሌላ ቦታ አዞረው?›  <br>
                    
                     ‹ኮሜንታተሮቹን አልወደድኳቸውም ፣ ምን ያህል ስሜት የሚነካ ቅጽበት እንደነበር አልገባቸውም›<br>
                    
                     ‹የዐሥራ አምስት ዓመት ልጄ አገር አቋራጭ (XC) እና የትራክ ውድድር ትሮጣለች፡፡መሠረትን ስታይ ‹ኦ! ከዚህ በኋላ የቅድስት እናታችንን ሥዕል ይዤ መሮጥ መጀመር አለብኝ› አለች!›
                    
                     የመሠረት ምስክርነት በማኅበራዊ ሚድያ ብቻ ሳይወሰን ወደ ቤተ መቅደስም ገብቶ የስብከት ርዕስ ሆነ፡፡ እርስዋ አርብ ለቅዳሜ አሸንፋ ያሳየችውን ነገር እሑድ የሰንበት ቅዳሴ ከተቀደሰ በኋላ አቡነ ቄርሎስ ጊዮርጊስ የተባሉ ግብጻዊ አባት በሎስ አንጀለስ በሚገኘው የቅዱስ ማርቆስ ቤተ ክርስቲያን አስተማሩበት፡፡
                    
                     ‹‹ከእናንተ መካከል ትናንት የኦሎምፒክ ጨዋታ ያየ ማን ነው? በአምስት ሺህ ሜትር ሴቶች ያሸነፈችውን ኢትዮጵያዊት ወጣት አላያችኋትም? መጀመሪያ ሦስተኛ ደረጃ ላይ ሆና ነበር የሮጠችው፡፡ ውድድሩ ሊያልቅ ጥቂት ሰከንዶች ሲቀሩት ግን አንደኛ ሆነች፡፡ ሩጫውን ስትጨርስ ተንበረከከች... በነገራችን ላይ የምነግራችሁ ዓለም ሁሉ ስለሚመለከተው ኦሎምፒክ ነው ... ከደረትዋ የሆነ ነገር ለማውጣት ታገለች ... አወጣችው ... ምን እንዳወጣች ታውቃላችሁ? ... የድንግል ማርያምን ሥዕል! ... ኢትዮጵያዊት ስለሆነች ያወጣችው ሥዕል በእኛ ቤተ ክርስቲያን እንዳለው ዓይነት ሥዕለ ማርያም ነበር .. ወደ ካሜራው አስጠጋችው .. በጣም ደስ ብሏታል ... አምስት ሺህ ሜትር አሸንፋ ነው እንግዲህ ... ስሟም ደፋር ይባላል ... ስታሸንፍ ግን ቅድስት ማርያምን አሳየች ... አያችሁ ድንግል ማርያም እኮ ትወደዳለች!›
                     <br>
                    
                     አዎ በዚያች ምሽት መሠረት የብዙኃንን ልብ በደስታ ሞልታው ነበር፡፡ የባሕርያችንን መመኪያ ወላዲተ አምላክን በዓለም አደባባይ ስታሳየን ልባችን በደስታ ተሞላ ..
                      አንድ ወዳጄ ይህን ነገረኝ ‹‹ሆስፒታል ስለምሠራ የዚያን ዕለት አዳሪ ነበርሁ ... የሆስፒታሉ ሠራተኞች እና ሕሙማን ውድድሩን ይመለከቱ ነበር ... መሠረት ስታሸንፍ 
                      ሁሉም በአንድነት ጮኸ ተደሰተ ... ጥቂት ቆይቶ የእመቤታችንን ሥዕል ሲታይ ግን የታመሙት ሳይቀሩ ከአልጋቸው እየተነሡ ፈነደቁ ... መሬት ሳሙ...›› <br>
                    
                    በዚያች ምሽት የእመቤታችን ወዳጅ ሆኖ መሠረትን ‹ዕድሜ ይስጥሽ ፣ እመብርሃን ትባርክሽ!› ያላላት ሰው አልነበረም፡፡  በዚያች ምሽት የማይዘነጋ ፣ ከልብ የማይወጣ ትልቅ
                     ስብከት ተሰበከ! <br>
                    
                    መ/ር አቡኑ ማሞ የተባሉ ካህን በዚያች ዕለት በገጠሙት ግጥማቸው እንዳሉት በእርግጥም ‹ለንደን ግሸን ሆነች!›... እርሳቸው ልብ የሚነካ ግጥማቸው ይህን ጽሑፍ 
                    ያሳርጉልናል :-
                    <br>
                    
                    የእሳት ትንታግ ፍንጣሪ<br>
                    የድል ዜማ ወገን አኩሪ<br>
                    
                     የክብር ጥግ ማማ<br>
                     የደስታ ውበት ቄጤማ<br>
                    
                    የመስቀሉን ኃይል ከግሸን የጠበሉን በረከት ዘግና<br>
                    ይኸው አየኋት በለንደን የእሳት ልጅ እሳት ሆና<br>
                    
                     የደም አዙሪት ምሬቱ<br>
                     የእሳት ትግል ሽረቱ<br>
                    
                    እየፈላባት ሐሞቷ እየታገላት ሲቃ<br>
                    ታቦቷን ከራሷ ሳይሆን ከደረቷ ላይ ደብቃ<br>
                    ተሻገረችው ያንን ጉድ አስለቀሰችን ነፍርቃ<br>
                    
                     ጀመረች አግዥኝ ብላ<br>
                     ድንግልን በደረቷ አዝላ<br>
                    
                    ታሪክ ናት ይህች ማርያም ለተማጸናት በብርቱ<br>
                    ልጇን ላመነ በልቡ ፍቅሯን ላሰረ በአንገቱ<br>
                    
                     ረሳችውና ድካሟን የልፋት ውጤት ወርቋን<br>
                     ከፍ አደረገች በሥዕሏ የድንግል ማርያምን ስሟን<br>
                    
                    ግሸን ሆነች አሉ ለንደን ተቀይራ<br>
                    መሠረተ ሕይወት ድንግል ተዘምራ<br>
                    
                     እምነት ከጉያ ውስጥ ድንገት ፈለቀና<br>
                     ሃሌ ሃሌ ሆነ ድካም ተረሳና<br>
                    
                    የእኛ ርግብ አማኝቷ<br>
                    የኢትዮጵያ ልጅ መሠረቷ<br>
                    ቢላላባት ያሰረችው ቢበጣጠስ መቀነቷ<br>
                    ተወራርዳ አሸነፈች በጌታ እናት በአዛኚቷ <br><br>
                     
                     
                                             ዲያቆን ሄኖክ ኃይሌ<br><br>
                                         ለመጋቢት16 ዝክር የተጻፈ  <br><br>
                                                  2008 ዓ.ም<br><br>
                                                አዲስ አበባ<br><br>
                    
                    ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ </p>
            </div>
            <div class="each" data-tab="14">
                <img src="../../img/Henok.jpg" alt="">
                <p class="title">++ ድንግል ማርያም ተነሥታለች! +++</p>
                <p>        ስለ እመቤታችን ቅድስት ድንግል ማርያም በልጅዋ ፈቃድ ከሞት መነሣት ኦርቶዶክውያን አባቶች ሲያስተምሩ ከመጽሐፍ ቅዱስ የሚጠቅሱት ማስረጃ በመዝ. 
                    131፡8 ላይ ያለውን ‹‹አቤቱ ወደ ዕረፍትህ ተነሥ ፤ አንተና የመቅደስህ ታቦት›› የሚለውን ቃል ነው፡፡ ይህንን ጥቅስ ከድንግል ማርያም ትንሣኤ ጋር አያይዞ መጥቀስ
                     አሁን የተጀመረ ነገር ሳይሆን ብዙ ክፍለ ዘመናትን ያስቆጠረ ነገር ነው፡፡ ሠላሳ ሦስተኛው የእስክንድርያ ፓትርያርክ ቅዱስ ቴዎዶስዮስ ከእርሱ ቀድመው የተነሡ አበው
                      ያስተላለፉለትን የእመቤታችንን ዕረፍትና ትንሣኤ ታሪክ የዛሬ ከአንድ ሺህ አምስት መቶ ዓመታት በፊት በጻፈው ድርሳን ላይ ፣ በነገረ ማርያም ሊቃውንት ዘንድ 
                      Doctor of Dormition በመባል የሚታወቀው ሊቁ ዮሐንስ ዘደማስቆ ፣ ሐዋርያውያን አብያተ ክርስቲያናት ሁሉ በድርሳኖቻቸው ላይ ስለ ድንግል ማርያም ትንሣኤ
                       ባነሡና በዓለ ዕርገትዋን ባከበሩ ቁጥር የሚያነቡት የመጽሐፍ ቅዱስ ክፍል ‹‹አቤቱ ወደ ዕረፍትህ ተነሥ ፤ አንተና የመቅደስህ ታቦት›› የሚለውን የዳዊት መዝሙር 
                       ነው፡፡ በእርግጥ ይህንን ቃል ከድንግል ማርያም ጋር ምን ያገናኘዋል? ‹ማርያም ተነሣች› የሚል ነገር አለውን? የሚለውን ጥያቄ በዚህች አጭር ጽሑፍ እንመለከታለን፡፡
                        ወደዚህ ጉዳይ ከመግባታችን በፊት ግን አንድ ቁምነገርን እናስቀድም፡፡
                        <br>
                    በሐዲስ ኪዳን ለምናምን ፣ በወንጌል ለምንመራ ክርስቲያኖች የብሉይ ኪዳን መጻሕፍት ምን ያደርጉልናል? የሙሴ ሕግጋት ፣ የነቢያት መጻሕፍት ፣ የዳዊት መዝሙራት
                     ለክርስቲያኖች ምን ይጠቅሙናል? ብለን ከመጠየቅ እንጀምር፡፡ የዚህ ጥያቄ መልሱ ጌታችን ‹‹በሙሴ ሕግና በነቢያት በመዝሙራትም ስለ እኔ የተጻፈው ሁሉ ሊፈጸም 
                     ይገባል›› እንዳለው የብሉይ ኪዳን መጻሕፍት ሁሉ በምሥጢር የሚናገሩት ስለ ክርስቶስ ስለሆነ ነው፡፡ (ሉቃ. 24፡44) ‹ከሙሴና ከነቢያት ጀምሮ ስለ እርሱ የተጻፈውን
                      ተረጎመላቸው› ተብሎ የተነገረላቸው የኤማሁስ መንገደኞች ‹በመንገድ ሲናገረን መጻሕፍትን ሲከፍትልን ልባችን ይቃጠልብን አልነበረምን?› ብለው እንደተናገሩ ብሉይ ኪዳን በእርግጥ ስለ ክርስቶስ እንደሚናገር በሚገባ ትርጉሙን ከተረዳን  ልባችን በጥልቅ ተመሥጦ ይቃጠላል፡፡ ይህንን የአባቶችን ጥንታዊ የመጽሐፍ ቅዱስ ትርጓሜ መነፅር በዓይናችን ካጠለቅን ብሉይ ኪዳንን እያነበብን በሐዲስ ኪዳን ባሕር ውስጥ መዋኘት እንችላለን፡፡ በኅብረ አምሳል (Typology) አስቀድሞ የተነገረበትን ምክንያት (Primary application) እና ፍጻሜውን (Ultimate fulfillment) ስንረዳ በታሪክና ትንቢት ሁሉ ውስጥ መድኃኔ ዓለም ክርስቶስን እያገኘነው ስንደነቅ እንኖራለን፡፡
                      <br>
                    በገነት መካከል ተኝቶ ከጎኑ የሁላችንን እናት ሔዋንን ያስገኘውን አዳም ታሪክ ስናነብ በዕለተ ዓርብ በቀራንዮ በመስቀል ላይ አንቀላፍቶ ከጎኑ በፈሰሰው የጥምቀት ውኃ የሁላችን እናት ቤተ ክርስቲያንን ያስገኘውን ክርስቶስን እናየዋለን፡፡ ወይን ጠጥቶ ሰክሮ ዕርቃኑን የወደቀውንና ካም ሲዘብትበት ፣ ሴምና ያፌት ዕርቃኑን የሸፈኑለትን የኖኅን ታሪክ ስናነብ የሞትን ጽዋ ጠጥቶ በሰው ልጅ ፍቅር ሰክሮ ዕርቃኑን የተሰቀለውንና አይሁድ ሲዘብቱበት ፀሐይና ጨረቃ ዕርቃኑን የሸፈኑለትን ክርስቶስን እናየዋለን፡፡ አብርሃም የሚወደውን ልጁን ይስሐቅን ሊሠዋ መፍቀዱንና በግ የመሠዋቱን ታሪክ ስናነብ አንድያ ልጁን እስኪሠጥ ድረስ ዓለሙን የወደደውን እግዚአብሔር አብንና እስከ ሞት ድረስ የታዘዘ ልጁን ንጹሑን በግ ክርስቶስን እናየዋለን፡፡ ዳዊት ጎልያድን ድል አድርጎ እስራኤልን ነጻ ሲያወጣ ስናይ ክርስቶስ ዲያቢሎስን ድል አድርጎ የሰው ልጅን ነጻ ሲያወጣ ይታየናል፡፡ እስራኤል በበረሃ ተጉዘው በበትር ከተመታው ከዓለት ውኃ ፈልቆላቸው ሲጠጡ ስናይ በዕለተ ዓርብ ጎኑን በጦር ተወግቶ በደሙ ጥማችንን ያረካልን መድኃኔ ዓለም ይታየንና ከቅዱስ ጳውሎስ ጋር ‹ያም ዓለት ክርስቶስ ነበረ› እንላለን፡፡
                    <br>
                ወደ መገናኛው ድንኳን ገብተን ደብተራ ኦሪትን ብንጎበኝ እንኳን ክርስትናችን አይለቀንም፡፡ በመሠዊያ ላይ የሚሠዋውን በግ ስናይ የዓለምን ኃጢአት የሚያስወግደው የእግዚአብሔር በግ ኢየሱስ ክርስቶስ በሕሊናችን ይመጣብናል፡፡ ወደ ድንኳኑ ዘልቀን በመቅረዙ ላይ መብራት ሲበራ ስናይ እውነተኛው ብርሃን ክርስቶስ ፣ ዕጣን ስናይ የኃጢአት ሽታችንን ያራቀልን ክርስቶስ ፣ በወርቅ የተለበጠ ታቦት ስናይ በመለኮቱ መለወጥ የሌለበትን ክርስቶስ ፣ መናውን ስናይ የሕይወት እንጀራ ክርስቶስ እየታየን እንደ ኤማሁስ መንገደኞች ‹‹ልባችን እየተቃጠለ ለካስ ኦሪትና ነቢያት ሁሉ የሚናገሩት ስለ ክርስቶስ ነበረ?›› እንላለን፡፡<br>
                
                    ኦርቶዶክሳውያን ከሆንን ደግሞ ጌታን ባገኘንበት ሥፍራ ሁሉ እመቤታችንን ፍለጋ ማማተራችን አይቀርም፡፡ አዳምን የክርስቶስ ምሳሌ ሆኖ ስናየው አዳምን ያለ አባት ያስገኘችዋ መሬት ያለ ወንድ ዘር የወለደችውን ድንግል ሆና ትታየናለች፡፡ አብርሃም የሠዋውን ከዱር ቀንዱ እንደታሰረ የወጣ በግ ስናይ የድንግልናዋ ማኅተም ሳይፈታ የወለደችው የበጉ እናት ትታየናለች፡፡ ወደ መገናኛው ድንኳን ገብተንም አናርፍም ፣ እርሱ መብራት ሆኖ ሲታየን እርስዋ መቅረዝ ትሆንልናለች፡፡ እርሱ ዕጣን ሲሆን እርስዋ ማዕጠንት ትሆናለች ፣ እርሱ ታቦት ሲሆን እርስዋ ታቦቱ ያለበት ቅድስተ ቅዱሳን ትሆናለች ፣ እርሱ ጽላት ሲሆን እርስዋ የጽላቱ ማደሪያ ታቦት ትሆናለች ፣ እርሱ በጽላት ላይ የተጻፈው ቃል ሲሆን እርስዋ ጽላት ትሆናለች ፣ እርሱ የተሰወረ መና ሲሆን እርስዋ የመናው መሶበ ወርቅ ትሆናለች፡፡ ለሰብአ ሰገል ‹ሕጻኑን ከእናቱ ከማርያም ጋር አዩት› እንደተባለላቸው እኛም በሔድንበት የብሉይ ኪዳን መጻሕፍት ሁሉ የጌታችንን ምሳሌ ባነበብንበት ሥፍራ ሁሉ እናቱንም እናያታለን፡፡
                    <br>
                    እውነቱን ለመናገር ለመመርመር ትዕግሥት ላለው ሰው ስለ ክርስቶስ በሚናገሩት የብሉይ ኪዳን መጻሕፍት ውስጥ እንኳን ድንግል ማርያምን ቀርቶ ከሐዲው ይሁዳንም ማግኘት ይቻላል፡፡ ዮሴፍ የክርስቶስ ምሳሌ ሲሆን ዮሴፍ በሃያ ብር እንዲሸጥ ሃሳብ ያቀረበው ወንድሙ ይሁዳ የአስቆሮቱ ይሁዳ ምሳሌ አይደለምን? ፍልስጤማውያንን ድል ያደረገው ናዝራዊው ሶምሶን የናዝሬቱ ኢየሱስ ክርስቶስ ምሳሌ ሲሆን ሶምሶንን እየሳመች አሳልፋ የሠጠችው ደሊላ ስሞ የሸጠው የይሁዳ ምሳሌ አይደለችምን? አባቱን ለመግደል ሲያሴር ኖሮ መጨረሻ በዛፍ ላይ ተሰቅሎ የሞተው አቤሴሎምስ ጌታውን አሳልፎ ሠጥቶ ተሰቅሎ የሞተው የይሁዳ ምሳሌ አይደለምን? ‹የታመንሁበት የሰላሜ ሰው እንጀራዬን የበላ ተረከዙን በእኔ ላይ አነሣ› ተብሎ የተነገረው ስለ ይሁዳ አይደለምን? ብሉይ ኪዳን እንኳን አምላክን ስለወለደችው ቅድስት ድንግል ቀርቶ አምላኩን ስለሸጠው ይሁዳም ትንቢት ተናግሯል፡፡
                    <br>
                    አሁን ወደ ቀደመ ነገራችን እንመለስ! ‹አቤቱ ወደ ዕረፍትህ ተነሥ ፤ አንተና የመቅደስህ ታቦት› ብሎ ዳዊት ስለ ቤተ መቅደስ መሠራትና ታቦቱም ወደ ቤተ መቅደሱ ስለመግባቱ የዘመረው መዝሙር ፣ ልጁ ሰሎሞንም መቅደሱ ተሠርቶ ሲያልቅ ደግሞ የዘመረው ይህ መዝሙር ከድንግል ማርያም ጋር ምን ያገናኘዋል? (2ዜና 6፡41) ኦርቶዶክሳውያን አባቶች ከጥንት ጀምሮ ይህንን ጥቅስ ከድንግል ማርያም ጋር የሚጠቅሱት ዳዊት ስለ መቅደሱ መሠራትና ስለ ታቦቱ መግባት የተናገረ መሆኑ ጠፍቷቸው ነው? ‹አቤቱ ወደ ዕረፍትህ ተነሥ ፤ አንተና የመቅደስህ ታቦት› የሚለውን የዳዊት መዝሙር ከድንግል ማርያም ጋር አገናኝተን እንድናስብ ያነሣሣን ምንድር ነው? ወደሚለው እንምጣ፡፡
                    <br>
                    ዳዊት ስለ ታቦቱ የተናገረውን እኛ ስለ ድንግል ማርያም ሆኖ እንዲሰማን ያደረገው ራሱ ዳዊት ነው፡፡ ዳዊትን የእግዚአብሔር ታቦት ወደ እርሱ ስትመጣ ‹‹የእግዚአብሔር ታቦት እንዴት ወደ እኔ ይመጣል?›› ሲል አልሰማነውምን? (2ሳሙ. 6፡9) ይህን ንግግርስ ኤልሳቤጥ ‹‹የጌታዬ እናት ወደ እኔ ትመጪ ዘንድ እንዴት ይሆንልኛል?›› ብላ ለድንግል ማርያም አልደገመችውምን? (ሉቃ. 1፡43) ዳዊት የፈራው ታቦት ወደ እርሱ ሲቀርብ ከዙፋኑ ተነሥቶ በታቦቱ ፊት እየዘመረ ሚስቱ ሜልኮል እስክትንቀው አልዘለለምን? (2ሳሙ. 6፡16) በኤልሳቤጥ ማኅፀን የነበረው ዮሐንስስ የድንግልን ‹‹የሰላምታዋን ድምፅ በሰማ ጊዜ› እናቱ እስክታደንቀው ‹ፅንሱ በደስታ ዘለለ›› አልተባለምን? (ሉቃ. 1፡44)     ቅዱስ ጎርጎርዮስ ዘኑሲስ የድንግል ማርያምና የልጅዋ ክብር ላልገባቸው ሰዎች ‹‹እንደ ዮሐንስ በማኅፀን ውስጥ መዝለል ቢያቅታችሁ ምነው ነፍስ ካወቃችሁ በኋላ እንኳን ለእግዚአብሔር ማደሪያ እንደ ዳዊት በምስጋና ብትዘሉ?›› ያለው ለዚህ ነው፡፡ እኛ ምን እናድርግ የእግዚአብሔር ታቦት በጌት ሰው በአቢዳራ ቤት ሦስት ወር ያህል ቆየች እንደተባለ ‹‹ማርያምም በዘካርያስ ቤት ሦስት ወር ያህል ቆየች›› ተብሎ ተጽፎ አነበብን፡፡ (2ሳሙ. 6፡11 ፤ ሉቃ. 1፡56) ታዲያ የድንግል ማርያም ታሪክ ከእግዚአብሔር ማደሪያ ከታቦቱ ታሪክ ጋር አንድ ሆኖ ስናገኘው ዳዊት ስለ ታቦት የተናገረውን ስለ ድንግል ማርያም እንደምን አንጠቅስ? የነገረ ማርያምን ታሪክ እንጥቀስ ካልንማ ታቦቱ በወርቅ እንደተለበጠ በንጽሕና ያጌጠችውን ፣ ታቦቱ በመቅደስ እንደኖረ በመቅደስ ያደገችውን ፣ ታቦቱን በትሩ አብባ የተገኘች አሮን እንደ ጠበቃት በትሩ ያበበች ዮሴፍ የጠበቃትን፣ ታቦቱን የነካ ዖዛ እንደተቀሠፈ (2ሳሙ. 6፡7) የድንግልን ሥጋ ነክቶ የተቀሠፈውን ታውፋንያ ታሪክ እንጠቅስ ነበር፡፡
                    <br>
                    ‹የመቅደስህ ታቦት› ማለት መቅደስ የተባለው የሰውነትህ ማደሪያ እናት ማለት ነው፡፡ ክርስቶስ ሰውነቱን ‹ይህን መቅደስ አፍርሱት› አላለምን? ‹በጉ መቅደስዋ ነው› ተብሎ አልተጻፈምን? ስለዚህ ‹አቤቱ ወደ ዕረፍትህ ተነሥ አንተና የመቅደስህ ታቦት› ማለት ጳውሎስ ወደ ዕረፍቱ ለመግባት እንትጋ እንዳለው ‹‹ጌታ ሆይ ‹ዕረፍትህ› ወደተባለ ወደ ሰማያት  አንተ  ብቻ ተነሥተህ አትቅር የመቅደስ ሰውነትህ ማደሪያ እናትህንም ይዘህ ተነሥ›› ማለት ነው፡፡
                    <br>
                    የእመቤታችን ትንሣኤ ብዙዎችን ማከራከሩ እንዴት ያሳዝናል?  ክርስቶስ ‹ትንሣኤና ሕይወት እኔ ነኝ› ብሏል፡፡ እውነት ትንሣኤን ለወለደች እናት መነሣትዋ ትልቅ ነገር ነው? የሕይወት እናት ሕያው ሆነች ቢባል ያስቆጣልን? ሞትን የሞተው በልጅዋ አይደለምን? የሕይወትን እናት ሞት ይዞ አስቀራት ማለት ደስታ የሚሠጠው ለሞት አበጋዞች ነው፡፡ ‹‹አምላክ ያደረባት የምትናገር ታቦት ፈርሳ ቀርታለች ማለት ፣ ታቦተ ጽዮን ድንግል በሞት ፍልስጤም ተማርካ ቀርታለች›› ማለት የሚያስደስተው በማኅፀንዋ ፍሬ የተፈረካከሰው ዲያቢሎስ ነው፡፡ ለእኛ ለኦርቶዶክሳውያን የሚደንቀን መሞትዋ እንጂ መነሣትዋ አይደለም፡፡
                    <br>
                    ቅዱስ ያሬድ ‹‹የማርያም ሞት ግን ሁሉን ያስደንቃል›› እንዳለው ሕይወትን ያስገኘች ድንግል ፣ አምላክን የታቀፉ ክንዶች ፣ የእግዚአብሔር ዙፋን የሆኑ ጉልበቶች በሞት መሸነፋቸው ያስደንቀናል፡፡ መነሣትዋ ግን የምንጠብቀው ነው፡፡ አልዓዛርን ‹አልዓዛር አልዓዛር› ብሎ ያስነሣ ጌታ ፣ በዕለተ ዓርብ በሞቱ ብዙ ሙታንን ያስነሣ ጌታ እናቱን አስነሣ ሲባል የሚቆጡ እንዴት ያሉ ናቸው?
                    <br>
                    ሁለቱ ምስክሮች የተባሉ ሄኖክና ኤልያስ ወደ ምድር መጥተው አስተምረው ከተገደሉ ‹‹ከሦስት ቀን ተኩል በኋላ ከእግዚአብሔር የወጣ የሕይወት መንፈስ ገባባቸው በእግሮቻቸውም ቆሙ… በሰማይም ፡- ወደዚህ ውጡ የሚላቸውን ታላቅ ድምፅ ሰሙ ፤ ጠላቶቻቸውም እየተመለከቱአቸው ወደ ሰማይ ወጡ›› ይላል፡፡ (ራእ. 11፡4-12) ሄኖክና ኤልያስን ከምጽአቱ በፊት ዳግም ላይሞቱ ከሞት አስነሥቷቸው በጠላቶቻቸው ፊት ወደ ሰማይ የሚያሳርጋቸው አምላክ እናቱን በወዳጆችዋ ፊት አስነሥቶ አሳርጓታል ሲባል በቁጣ መቃወም ምን ይባላል?
                    <br>
                    እንደልጅዋ በራስዋ ዐረገች (Ascension) በማለትና ልጅዋ ወደ ራሱ ነጥቆ ወሰዳት (Assumption) በማለት መካከል ያለውን ልዩነት መረዳት ከቻልን የእመቤታችን ማረግ ምኑ ያከራክራል? ዝናምን ከከለከለው ኤልያስ ንጹሑን ዝናም ያስገኘችው ድንግል አትበልጥምን ፣ አካሔዱን ከእግዚአብሔር ጋር ካደረገው ሄኖክስ ይልቅ ለእግዚአብሔር ማደሪያ የሆነችው እመ አምላክ አትበልጥምን?
                    <br>
                    እኛ ግን ቅዱስ ኤጲፋንዮስ ‹‹በሞትዋ ምድር መራራ ኀዘን ስታዝን በሰማይ ደስታ ሆነ እንዳለ›› እመቤታችን ከሚያልፈው ዓለም ወደማያልፈው ዓለም ስትሸጋገርም ሆነ ፣ በልጅዋ ሥልጣን ተነሥታ ስታርግ በሰማይ የሚኖረውን ደስታ በእምነት እናስተውላለን፡፡ ያ ደሃ አልዓዛር እንኳን ሲሞት መላእክት ነፍሱን ወደ አብርሃም አጅበው ወስደውት ነበር ፣ ኤልያስም ሲያርግ መላእክት በእሳት ሰረገላና በእሳት ፈረሶች ነጥቀውት ነበር፡፡ የአምላክን እናት ዕርገት ስናስብ ከዚህ በላይ ዝማሬ ይታየናል ፤ ቅዱስ ቴዎዶስዮስ እንደጻፈው ቅዱስ ያሬድም ‹በመሰንቆሁ እንዘ የሐሊ› እንዳለው አባትዋ ዳዊት ‹አቤቱ ወደ ዕረፍትህ ተነሥ አንተና የመቅደስህ ታቦት› እያለ እየዘመረ ወላዲተ አምላክ ወደዚያኛው ዓለም ተሸጋግራለች፡፡ ኤልያስ ወደ ሰማይ ሲነጠቅ መጎናጸፊያውን ለበረከት እንዲሆነው ለደቀ መዝሙሩ ኤልሳዕ እንደሠጠው እመቤታችንም በልጅዋ ሥልጣን ወደ ሰማይ ስታርግ መግነዝዋን (መታጠቂያዋን) ለቶማስ በመሥጠትዋ ኦርቶዶክሳዊያን አብያተ ክርስቲያናት አሁንም ድረስ ተከፋፍለው በታላቅ ፍቅር በረከትዋን ይቀበሉበታል፡፡
                    <br>
                    እኛ ኦርቶዶክሳዊያን ስለ እመቤታችን መነሣት ስናስብ የምንጠይቀው ‹ተነሣች ወይስ አልተነሣችም ፤ ወደ ሰማይ ዐረገች ወይንስ ዐላረገችም› ሳይሆን ‹በሰማይ የተደረገላት አቀባበል ምን ይመስል ይሆን?› ብለን ነው፡፡ ደሃው አልዓዛር በሞተ ጊዜ መላእክት ወደ አብርሃም እቅፍ ወሰዱት ከተባለ የአምላክን እናት ምን ያህል አጅበዋት ይሆን? ወደ ሰማይ ማረግ ለእርስዋ ቁምነገር አይደለም፡፡ ምክንያቱም ሰማይን በእጆቹ የሚይዘውን አምላክ በእጆችዋ የያዘች ሁለተኛ ሰማይ ናት፡፡ እርስዋ ወደ ሰማይ በማረግዋም ዕድለኛዋ እርስዋ ሳትሆን ሰማዩ ነው፡፡ ሰማይ ዙፋኑ ነው ፣ ምድርም የእግሩ መረገጫ ናት ድንግል ማርያም ግን እናቱ ናት፡፡ ከእናትና ከዙፋን እናት ትበልጣለች፡፡ ቅዱስ ያዕቆብ ዘሥሩግ እንዳለው ሰማይ አልወለደውም ፣ አላሳደገውም ፣ አላጠባውም ድንግል ግን ይህንን ሁሉ አድርጋለች፡፡ ስለዚህ ወደ ሰማይ ማረግዋ ክብሩ ለሰማዩ እንጂ ለእርስዋ አይደለም፡፡
                    <br>
                    እመቤታችን ወደ ሰማይ ስታርግ በእርግጥ አቀባበሉ እንዴት ይሆን? እኛ የሰው ልጆች እናታችንን ማክበርም መጦርም የምንችለው በምድር እስካለችና እኛም እስካለን ድረስ ነው፡፡ ‹እናትና አባትህን አክብር› ያለን ፈጣሪ ግን እናቱን ማክበር የሚችለው በምድር ብቻ ሳይሆን በሰማይም ጭምር ነው፡፡ እናቱ ወደ እርሱ ስትመጣ መድኃኔዓለም ክርስቶስ እንዴት ተቀብሏት ይሆን?
                    <br>
                    ንጉሥ ሰሎሞን እናቱ ቤርሳቤህ ወደ ቤተ መንግሥቱ በመጣች ጊዜ ያደረገውን እናስታውስ፡፡ ‹‹ንጉሡም ሊቀበላት ተነሣ ሳማትም ፤ በዙፋኑም ተቀመጠ ፤ ለእናቱም ወንበር አስመጣላት በቀኙም ተቀመጠች፡፡ እርስዋም ፡- አንዲት ታናሽ ልመና እለምንሃለሁ አታሳፍረኝ አለች፡፡ ንጉሡም ፡- እናቴ ሆይ አላሳፍርሽምና ለምኚ አላት›› ተብሎ ተጽፎአል፡፡ (1ነገሥ. 2፡19-20) ከዳዊት ሆድ ፍሬ በዙፋኑ ላይ ከተቀመጠው ንጉሥ ሰሎሞን ይልቅ በዳዊትን ዙፋን ለዘለዓለሙ ይነግሣል የተባለለት ክርስቶስ ይበልጣል፡፡ ስለ ክርስቶስ ‹‹ከሰሎሞን የሚበልጥ ከዚህ አለ›› ተብሎ ተጽፎአል፡፡ (ማቴ. 12፡42) ክርስቶስ ከሰሎሞን የሚበልጥ ከሆነ የክርስቶስ እናትም ከሰሎሞን እናት ትበልጣለች፡፡ ሰሎሞን ለእናቱ ከሠጣት ክብርም በላይ ክርስቶስ ለእናቱ የሚሠጣት ክብር ይበልጣል፡፡ የሰሎሞን ቤተ መንግሥት በምድር ነው ፤ የክርስቶስ ቤተ መንግሥት ግን በሰማይ ነው፡፡ መድኃኔ ዓለም ወደ ሰማያዊው መንግሥቱ እናቱን በጠራት ጊዜ እንደምን ተቀብሏት ይሆን? እንደ ሰሎሞን እናት ወንበር አስመጣላት እንዳንል በሰማይ መቆም መቀመጥ የለም፡፡ ነገር ግን ‹‹የወርቅ ልብስ ተጎናጽፋ ንግሥቲቱ በቀኝህ ትቆማለች›› ተብሎ ድንግሊቱ ስለተሠጣት ክብር ተጽፎአል፡፡ ወርቅ መልበስዋ አነሳት የሚል ካለ ደግሞ ‹‹አሕዛብን በብረት በር የሚገዛቸውን ወንድ ልጅ የወለደችው›› ድንግል  ‹‹ፀሐይን ተጎናጽፋ ፤ ጨረቃም ከእግሮችዋ በታች የሆነላት ፣ ዐሥራ ሁለትም ከዋክብት አክሊል የሆኑላት አንዲት ሴት ነበረች›› ተብሎ ተጽፎላታል፡፡ (መዝ. 44፡9 ፣ ራእ. 12፡1)      
                    <br>
                    ለእኛ ለኦርቶዶክሳዊያን ድንግል ወደማያልፈው ዓለም ስትሸጋገር የነበራትን የክብር አቀባበል በሕሊናችን ከማሰብ በቀር ምን የሚያውከን ነገር የለም፡፡ ቅዱስ ገብርኤል ድንግልን ምን ብሎ ተቀብሏት ይሆን? እዚህ ‹ጸጋን የተሞላሽ ሆይ ደስ ይበልሽ› ብሎ ሰላምታ ያቀረበላት ይህ መልአክ ጸጋን የተሞላችው ወደ እርሱ ስትመጣ ምን ብሎ ተቀብሏት ይሆን? ቅድስት ኤልሳቤጥስ አሁንም ‹ወደ እኔ ትመጪ ዘንድ እንዴት ይሆንልኛል?› ብላት ይሆን? መጥምቁስ ዳግም በሰማይ በደስታ ዘልሎ ይሆን? ነቢያቱ ድንግልን እንዴት ተቀበሏት? ኢሳይያስ ‹ትፀንሳለች› ያላትን ድንግል ሲያያት ምን ይል ይሆን? ሕዝቅኤልስ ‹የተዘጋችዋ ደጅ› ወደ እርሱ ስትመጣ ምን አለ? ጌዴዎን ጸምሩን ፣ ኤልሳዕ ማሰሮውን ፣ አሮን በትሩን ፣ ኖኅ መርከቡን ባየ ጊዜ ምን ብሎ ይሆን? ሙሴስ ያልተቃጠለችው ዛፍ ወደ እርሱ ስትመጣ ዳግም እንደ ሲና ተራራው ጊዜ ጫማውን አውልቆ ይሆን? አዳም የልጅ ልጁን ሲያይ ሔዋንስ ዳግሚት ሔዋንን ስታይ ምን ብላ ይሆን? ሁሉንም በሰማይ ለመረዳት ያብቃን!  
                    <br><br>
                ዲያቆን ሄኖክ ኃይሌ<br><br>
                ሚያዝያ 21 2010 ዓ ም ተጻፈ<br><br>
                
                ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ</p>
            </div>
            <div class="each" data-tab="15">
                <img src="../../img/Henok.jpg" alt="">
                <p class="title">+ የምድራችን እውነት ይህ ነው + </p>
                <p>መሪጌታ Birhanu tekleyared እንደጻፈው 

                    በመጀመሪያ የውሸት ትርክት በምድርህ ላይ ይዘራል ታዲያ የተዘራው የሚያበቅለው እህል አይደለም ሀውልት ነው፤የጥላቻ ሀውልት... ሀገሩን እየመራን ነው የሚሉ ሰዎች ጭምር የተሳተፉበት የሀሰት ትርክትና የጥላቻ ተረክ አረመኔዎችን ይወልዳል ከዚያ ሰውነትህ ይረሳል በአረመኔዎቹ ህሊና ውስጥ አንተ ከዚህ ጥፋ ብለው የሚያባርሩህ ወንድምህን ፊት ለፊት በጀርባው እንደ በሬ የሚያርዱብህ አስከሬንህን እየጎተቱ ፎቶ የሚነሱብህ ሌላ አካል ትሆናለህ።
                    <br>
                    ያየኋቸው ሰቆቃዎች ምናልባት እስከሞቴ ድረስ ከህሊናዬ አይጠፉም።በአንድ በኩል ከልጅነቴ ጀምሮ ሳነብና ስሰማ ያደኩት ስንክሳርና ገድለ ቅዱሳን ግዘፍ ነስቶ ለመሞት የተዘጋጁ ከማተባችን ይልቅ አንገታችንን በጥሱት የሚሉ አካላቸው ተቆራርጦ ለእሳት የተጣሉ በእንስሳ የተበሉ በድንጋይ የተወገሩ  በጦር የተወጉ እጅና እግራቸው ተቆርጦ እንደ ዋንጫ ተይዞ የተጨፈረባቸው ደማቸውን ውሻ የላሰው........ በመመልከቴ የሰማእታቱን በረከት የታደልኩም በመሆኔ አምላኬን አመስግኛለሁ።
                    <br>
                    በሌላ በኩል ደግሞ ባቀኑትና በገነቡት ሀገር ወገን አልባ ሆነው ሞት ታውጆባቸው የተጨፈጨፉና ንብረታቸው የወደመባቸው በየእለቱ እየተዛተባቸውና አሁንም ይገሉናል እያሉ እየነገሩን ህፃናቱ ብዛት ያለው ሰው ወደነሱ ሲሄድ ገዳዮቹ መጡብን ብለው የያዙትን እየጣሉ ሲሮጡ መመልከት ደግሞ ሞትን የሚያስመኝ ነው። 
                    <br>
                    አጋርፋ ላይ "ለምን እንታረዳለን?" እያለ እያለቀሰ ንግግር ያደረገው ልጅ ሲናገር ህፃናቱ ለብቻቸው ክብ ሰርተው እንደትልቅ ሰው ራሳቸውን ይዘው ያለቅሱ ነበር ምሳ ሲበሉ እዚያው ነበርን አንዲት የ10 አመት ህፃን ምግቡን እየጎረሰች እምባዋ ይወርዳል፤ሰው እንዳያይባት ታቀረቅራለች፤እናም ከወዳጄ ጋር ወደእርሷ ሔጄ ለምን እንደምታለቅስ ጠየኳት። "አባቴ ትዝ አለኝ" ነበር መልሷ "አባትሽ ምን ሆነ?" አልኳት መልሷ አሰቃቂ ነበር "ጨፍጭፈው ገደሉት ቤታችንንም አቃጠሉት" አለችኝ እምባዋ እየወረደ ፊት ለፊቷ ላለማልቀስ ፊቴን አዞርኩ ከጀርባዬ የነበረው ፌዴራል ፖሊስ እምባው እየወረደ ነበር።
                    <br>
                    ሌላ እናት (እናቴን ይመስላሉ) "ከወራት በፊት ልጄ ሞተችብኝ ጎረቤቶቼና የልጄ አብሮ አደጎች ለለቅሶዬ ቀሩ። ምን አጠፋሁ ብዬ ከልጄ ሀዘን በላይ አለቀስኩ ለካስ ሊያርዱኝ እያመቻቹኝ ነበር። በ23 ማታ ቤቴ መጡ ባሌ 'የታለች ሚስትህን አምጣ' ተባለ ለሽንት ቤት አስቆፍሬው የነበረ ጉድጓድ ውስጥ ዘልዬ ገባሁ። ከልጆቼ ጋር አዝዬ ያሳደግኩትን ልጅ ድምፅ ሰማሁ እሰይ እሱ ካለ ያተርፈኛል አልኩ። "ቤቷን እንዳትነኩ እንሰግድበታለን እሷን ፈልጉና ግደሉ" ሲል ሰማሁት ። ባሌ እያለቀሰ ለምኖና ገንዘብ ሰጥቶ  የለችም ሮቤ ናት ብሎ መለሳቸው ንብረቴን ሁሉ ዘርፈው ሄዱ። 3 ቀን ሙሉ ሽንት ቤት ጉድጓድ ውስጥ ሆኜ አለቀስኩ። የት ነው ሀገሬ? ምን አጠፋሁ?" አሉኝ
                    <br>
                    ህፃን ያዘለች በእጆቿም ህፃናት የያዘች ልጅ "ወደቤትሽ ተመለሽ ይሉኛል እንዴት ልመለስ? እኔም ባሌም ኦሮሞ ነን ኦሮሞ ብሎ ኦርቶዶክስ የለም ብለው ባሌን በሩ ላይ እኔና ልጆቹ ፊት እየጨፈሩና እየወጋጉ ከትክተው ገደሉት በመሬታችን ክርስቲያን አይቀበርም ብለውን 3 ቀን ሙሉ ህፃናቱ እያዩት ውሻና ጅብ በላው አሁን ህፃናቱ አእምሮአቸው ልክ አይደለም መልሼ እዚያው ቤት ይዣቸው ገብቼ ለይቶላቸው ሲያብዱ ልይ? በመኪናችሁ ውሰዱኝና ሌላ ሀገር ጣሉኝ ለምኜ ልብላ"አለችኝ ራሴ ሊፈነዳ ነው።አቅመ ቢስነት እየተሰማኝ ጥያት መጣሁ።
                    <br>
                    በአሳሳ አንዲት ወጣት ጥበቃ ይሰሩ የነበሩ አያቷ አቶ ተፈሪ ከሚሰሩበት ቦታ ተጠርተው ከባለቤታቸው ጋር በድንጋይ ተደብድበው በአሰቃቂ ሁኔታ መገደላቸውን እያለቀሰች ስትናገር ቆሜ ተመለከትኩ።እነዚህ ቀላሎቹ ናቸው ሌላው ከአእምሮ በላይ ነው ለታሪክ ይቀመጥ አምላከ ንፁሀን መድኃኔዓለም ይፍረድ
                    <br>
                    ይህን በመናገራችን ልታስፈራሩን የምትሞክሩ አራጆች እንኳን እውነተኛውን ሰቆቃ ተመልክተን ቀርቶ ሌላውንም የምንፈራ አይደለንምና ራሳችሁን አስፈራሩ።
                    <br>
                     ይህን ሁሉ ግፍ eotc ና ማህበረ ቅዱሳንን ጨምሮ ሁሉም ሚዲያዎች በካሜራቸው አስቀርተውታል። ይህን ድምፅ ማፈን ከገዳይነት አይለይም። እውነቱን እንነጋገርና መፍትሄ እናምጣ፤ ንፁሀኑ ዛሬም ማስፈራሪያ እየደረሰባቸውና ቀነ ገደብ ተቀምጦላቸው ውጡ እየተባሉ ነው። የንፁሀኑ ደም ይጮሀል።
                    
                    </p>
            </div>
            <div class="each" data-tab="16">
                <img src="../../img/Henok.jpg" alt="">
                <p class="title">
                    + ሳውልም በእርሱ መገደል ተስማምቶ ነበር+</p>
                <p>የመጀመሪያው ሰማዕት ዲያቆን እስጢፋኖስን በግፍ ከቤተ ሳይዳ መግቢያ ከአንበሳ በር አውጥተው በድንጋይ ወግረው በግፍ እንዴት እንደገደሉት ዝርዝር ታሪኩ በሐዋርያት ሥራ ላይ ተጽፎአል:: የታሪኩ ማብቂያ ላይ ያለው ዐረፍተ ነገር እስጢፋኖስን በጭካኔ በድንጋይ ከቀጠቀጡት ሰዎች ጋር አብሮ ባይቀጠቅጠውም የሌላ አንድ ተሳታፊ ስም ተጠቅሶአል::  "ሳውልም በእርሱ መገደል ተስማምቶ ነበር" (ሐዋ. 7:60)<br>

                    በዚያች የምታሳዝን ዕለት ራሳቸው ከሳሽ ራሳቸው ፈራጅ የነበሩት ጸሐፍት በጭካኔ ታውረው ሆ ብለው በእስጢፋኖስ ላይ ተነሥተውበት ነበር:: በዚያ ባለ ብዙ ተስፋ ወጣት ላይ የድንጋይ ዶፍ ሲያወርዱ ትንሽ እንኳን አልዘገነናቸውም:: ይቅር በላቸው ከማለት ውጪ ክፉ ያልወጣውን ምስኪን ክርስቲያን ወጣት ያለ ርኅራኄ ቀጥቅጠው ገደሉት:: 
                    <br>
                    በዚያች ዕለት ሳውል ተሳትፎው ምን ነበር? እርግጥ ነው በእጁ ድንጋይ አልያዘም:: በእስጢፋኖስ ጭንቅላት ላይ ጉዳት ለማድረስ እጆቹን አላስወነጨፈም::  ነገር ግን አንድ እውነታ መካድ አይቻልም:: ሳውል በእስጢፋኖስ መገደል ተስማምቶ ስለነበር በቀጥታም ባይሆን በተዘዋዋሪ ከእስጢፋኖስ ሞት ጋር ስሙ አብሮ ተነሥቶአል:: 
                    <br>
                    የሰው ልጅ ሁኔታዎች ከተመቻቹለት ፍጹም አዛኝ መልአክ መሆን እንደሚችል ሁሉ ሁኔታው ከተመቻቸለት ፍጹም አውሬ የመሆን እምቅ ችሎታ ያለው ፍጡር ነው:: ጭካኔም ሆነ ርኅራኄ ከየትኛውም ዘር ብትወለድ ሊኖርህ የሚችል ነገር ሲሆን  በሕግ በሃይማኖትና በሰብአዊነት መርሆች  ካልተገታ በስተቀር የሰው ልጅ የማያደርገው ክፉ ነገር እንደሌለ የዓለም ታሪክ ያስረዳል::
                    <br>
                    በዘመናችን የምናየው የንጹሐን ግድያ ላይ በቀጥታ የሚሳተፉና ብዙ እስጢፋኖሶችን በግፍ የሚገድሉ ጨካኞች አሉ:: በሕግ የሚጠየቁትም የሚቀጡትም እንደዚህ ያሉት ቀጥተኛ ተሳታፊዎች ናቸው::
                    <br>
                    ሆኖም በእኛ ሀገር በቁጥር እጅግ የሚበዙት እስጢፋኖስ ላይ ድንጋይ ከወረወሩት አይሁድ ይልቅ በእስጢፋኖስ መገደል የተስማሙት ሰዎች ናቸው:: ከሩቅ ሆኖ "ተነሣ በለው" ማለት ያም ባይሆን "እዚህ ሰፈር ሰው ተገደለ" ሲባል "እዚያ ሰፈርስ ሞቶ የለ ወይ?" እያሉ ለማካካስ መሞከር : ይበለው ይበላት ብሎ መናገርም በእስጢፋኖስ መገደል መስማማት ነው::
                    <br>
                    ወዳጄ በክፋት ውስጥ በቀጥታ መሳተፍም : ከሩቅ ሆኖ ቃላት መወራወርም : ጥላቻን መዝራትም : ሌላውን እየናቁ ራስን መኮፈስም ዞሮ ዞሮ በፈጣሪ ፊት ስለ ንጹሐን ደም ማስጠየቁ አይቀርም:: 
                    <br>
                    እስጢፋኖስን የመሰሉ በግፍ የተገደሉ ሁሉም ሰማዕታት በፈጣሪ ዙፋን ፊት ቆመው "እስከመቼ አትፈርድም?" ማለታቸው ስለማይቀር ሳናውቀው ዕዳ በራሳችን ላይ እንዳናከማች ከየትኛውም የጥላቻ ንትርክ ራሳችንን እናውጣ:: 
                    <br>
                    እስጢፋኖስ ሲገደል ሳውል የተስማማ ቢሆንም በመጨረሻ ግን "ይቅር በላቸው" በሚለው የእስጢፋኖስ ጸሎት ምክንያት በክርስቲያኖች መገደል ከመስማማት ወጥቶ በክርስትናው መከራ የተቀበለ ሐዋርያ ሆነ::
                    በጣም የሚደንቀው የእስጢፋኖስን ቤተሰቦችም ያጠመቀው በልጃቸው መገደል ተስማምቶ የነበረው ሳውል (ጳውሎስ) ነበረ:: የልጃችን ደም አለበት ሳይሉ ይቅር ብለው የተጠመቁት ጥፋትን በጥፋት ማረም እንደማይቻል ተረድተው ነበር:: ክርስትና ዘር ቆጥሮ የእኔን ወገን እንዲህ አድርገሃል ብሎ የመበቀል ሕይወት ሳይሆን 
                    ባለፈ የጥላቻ ቁስል ማነከስን ትቶ በይቅርታ ዛሬና ነገን መኖር ነው:: ለትውልድ ቂም ማውረስ ለልጅ መርዝ ከማጠጣት አይተናነስም : ይቅርታን ማስተማር ግን ለልጅ በሰማይም በምድርም ርስት እንዲያገኝ ማድረግ ነው:: 
                    <br>
                    ኢትዮጵያ እግር አውጥታ ከእኛ እንዳትሸሽ እነዚህ ሦስት ነገሮች ከእንግዲህ በሀገራችን አይኑሩ <br>
                    
                    - በግፍ የሚገደል እስጢፋኖስ <br>
                    - በግፍ የሚገድሉ ፈሪሳውያን<br>
                    - በእስጢፋኖስ መገደል የሚስማሙ ሳውሎች<br><br>
                    
                    ዲያቆን ሄኖክ ኃይሌ<br>
                    ሐምሌ 9 2012 ዓ ም<br>
                    አዲስ አበባ ኢትዮጵያ</p>
            </div>
            <div class="each" data-tab="17">
                <img src="../../img/Henok.jpg" alt="">
                <p class="title">+ ኦርቶዶክሳውያን ለቅዱሳን ለምን ይዘምራሉ?  +</p>
                <p>ኦርቶዶክሳዊት ቤተ ክርስቲያናችን ካሏት ብዙ መገለጫዎች አንዱና ዋነኛው ‹ምስጋና የሚገባውን› እግዚአብሔርን ሳታቋርጥ የማመስገን አገልግሎትዋ ነው፡፡ እግዚአብሔርን ለማመስገን ለዓመታት የዜማ ስልት ተምረው የተመረቁ የስብሐተ እግዚአብሔር ሊቃውንት ያሏት ይህች ቤተ ክርስቲያን ዝማሬዋ ፣ ማሕሌትዋና ቅዳሴዋ የሃያ አራት ሰዓታት ጊዜ የማይበቃው ፣ ለሰዓት ሲባል በንባብ እየተባለ ፣ ዜማው እያጠረ የሚተው በመሆኑ ፀሐይ በማይጠልቅበት በዘላለማዊው መንግሥት ለማመስገን ዝግጁ ሆና የምትጠባበቅ ቤተ ክርስቲያን ያሰኛታል፡፡ ከዚህ እንደ ባሕር ጥልቅ ከሆነው ስብሐተ እግዚአብሔር ጋር የእግዚአብሔር ቅዱሳንንም በሰፊው ታመሰግናቸዋለች፡፡ 
                    <br>
                    በዚህች አጭር ጽሑፍ ምስጋና የባሕርይ ገንዘቡ የሆነው እግዚአብሔር ከሆነ ፍጡራን ለሆኑ ለቅዱሳን ሰዎች ፣ ለቅዱሳን መላእክትና ለድንግል ማርያም የሚዘመረው መዝሙርና የሚቀርበው ውዳሴ ምን ያህል ተገቢ ነው? ለቅዱሳን መዘመር ከመጽሐፍ ቅዱስ አንጻር ተገቢ ነው ወይ? የሚለውን እንመለከታለን፡፡
                    <br>
                        ይህንን ጥያቄ ለመመለስ ሳስብ በመጽሐፍ ቅዱስ ወደር ያልተገኘለትን ዘማሪ ለመጠየቅ ወደድኩ፡፡ በመጽሐፍ ቅዱስ በስሙ መቶ አምሳ መዝሙራት የተጻፉለት ፣ ራሱ ሰማኒያ ሰባት መዝሙራትን የዘመረና በሥሩ ያሉ መዘምራን ደግሞ አብረውት ብዙ መዝሙራትን የዘመሩበት የዝማሬ ባለ ጠጋ ንጉሥ ዳዊትን ‹‹እውነት ለፍጡራን ምስጋና ይገባል ወይ?›› ብዬ ልጠይቀው አስቤ ወደ መዝሙረ ዳዊት ገሰገስኩ፡፡
                        <br>
                        ፈጣሪ እንደ ልቤ ያለው ዳዊት የልቤን ማን እንደነገረው እንጃ የእኔን ጥያቄ ለመመለስ ቸኩሎ ጠበቀኝ፡፡ ገና የመጀመሪያው መዝሙሩን ‹‹ምስጉን ነው በክፉዎች ምክር ያልሔደ ፣ በኃጢአተኞች መንገድ ያልቆመ ፣ በዋዘኞች ወንበር ያልተቀመጠ›› ብሎ ጀምሮት አገኘሁት፡፡ (መዝ. 1፡1) ዳዊት በዚህ ዝማሬው ‹ምስጉን ነው› ያለው ፈጣሪን ነው ወይንስ ፍጡርን? እግዚአብሔርን ነው እንዳልል ‹በእግዚአብሔር ሕግ ደስ ይለዋል› ይላል፡፡ ስለዚህ ዳዊት ዝማሬውን የጀመረው ‹በክፉዎች ምክር ያልሔደ ፣ በኃጢአተኞች መንገድ ያልቆመ ፣ በዋዘኞች ወንበር ያልተቀመጠ›ን ሰው በማመስገን ነው፡፡ 
                        <br>
                        ወደ መዝሙሩ ስገባ ዳዊት ምስጋናውን ሰፋ አድርጎ ‹ለቅኖች ምስጋና ይገባቸዋል› ‹ለችግረኛ የሚያስብ ምስጉን ነው› ‹አንተ የመረጥከው በአደባባዮችህም ለማደር የተቀበልከው ምስጉን ነው›  ‹እግዚአብሔር አምላኩ የሆነ ሕዝብ ምስጉን ነው› ‹እልልታን የሚያውቅ ሕዝብ ምስጉን ነው› ብሎ ከግለሰቦች አልፎ ሕዝብን ሲያመሰግን አገኘሁት፡፡ ከሁሉ ያስደነቀኝ ግን ‹‹መተላለፉ የቀረችለት ፣ ኃጢአቱ የተከደነችለት ሰው ምስጉን ነው›› የሚለው ዝማሬው ነው፡፡ ኃጢአቱን እግዚአብሔር ይቅር ያለውና በደሉን ፈጣሪ የሸፈነለት ሰው በታላቁ ዘማሪ በዳዊት አንደበት መዝሙር ከተዘመረለት በሃሳብዋ እንኳን ኃጢአትን ስላልሠራችው ድንግል ምን ዓይነት መዝሙር ይዘመርላት ይሆን? 
                        <br>
                        ንጉሥ ዳዊት ሕይወት ላላቸው ሰዎች ብቻ ዘምሮ አላቆመም ፤ ለማትናገረውና ከእንጨት ከድንጋይ በሰው እጅ ለተሠራችው ከተማው ለጽዮን የእግዚአብሔር ማደሪያ በመሆንዋ ዝማሬን አዝንሞላታል፡፡
                        ‹‹እግዚአብሔር ጽዮንን መርጦአታል ፤ ማደሪያው ትሆነው ዘንድ ወድዷታል፡፡ እንዲህ ሲል ይህች ለዘላለም ማረፊያዬ ናት ፣ መርጫታለሁና በእርስዋ አድራለሁ›› 
                        ‹‹እግዚአብሔር የጽዮንን ደጆች ይወድዳቸዋል ፤ የእግዚአብሔር ከተማ ሆይ በአንቺ የከበረ ነገር ይባላል››
                        ‹‹በባቢሎን ወንዞች አጠገብ በዚያ ተቀመጥን ፤ ጽዮንን ባሰብናት ጊዜ አለቀስን ፤ የማረኩን በዚያ የዝማሬን ቃል ፈለጉብን ፤ የእግዚአብሔርን ዝማሬ እንዴት በባዕድ ምድር እንዘምራለን? ኢየሩሳሌም ሆይ ብረሳሽ ቀኜ ትርሳኝ ፤     ባላስብሽ ምላሴ ከጉሮሮዬ ጋር ይጣበቅ ፤ ከደስታዬ ሁሉ በላይ ኢየሩሳሌምን ባልወድድ›› ብሎ ስለ ቅድስቲቱ ከተማ ሲዘምር አገኘሁት፡፡ ከራሱ አልፎም በዙሪያው ላሉት በመዝሙሩ እንዲህ ሲል ጥሪ አቀረበ     ‹‹ጽዮንን ክበቧት በዙሪያዋም ተመላለሱ ፤ ግንቦችዋን ቁጠሩ ፤ በብርታትዋ ልባችሁን አኑሩ ፤ ለሚመጣው ትውልድ ትነግሩ ዘንድ›› የእግዚአብሔር ከተማ ጽዮንን ለማይወድዱ ደግሞ በመዝሙሩ ‹‹ጽዮንን የሚጠሉ ሁሉ ይፈሩ ወደ ኋላቸውም ይመለሱ›› ብሎ ዘምሮአል፡፡
                        <br>
                    ዳዊት ስንት ኃጢአተኛ ሲራኮት ለሚውልና ለሚያድርባት ከተማ የእግዚአብሔር ማደሪያው እንድትሆን እንደ መረጣት አውቆ እንዲህ ሲዘምር ማየቴ ‹መንፈስ ቅዱስ ይጸልልሻል የልዑል ኃይልም ያድርብሻል› ለተባለችዋ ቅድስት ድንግል ማርያም ‹የጌታዬ እናት ፣ የመንፈስ ቅዱስ ማደሪያ ፣ የእግዚአብሔር ከተማ ሆይ› ብዬ ለመዘመር እንድችል ኃይል የሚሠጥ ሆነልኝ፡፡ ባቢሎን በተባለ በኃጢአት ሥፍራ ሆኜ ድንግልን ባሰብኳት ጊዜ እንዳለቅስና ‹‹ድንግል ሆይ ብረሳሽ ቀኜ ትርሳኝ ባላስብሽም ምላሴ ከጉሮሮዬ ይጣበቅ›› ብዬ እንድዘምርላት ድፍረት ሠጠኝ፡፡
                    <br>
                    የዳዊት ሲደንቀኝ ልጁ ሰሎሞን ደግሞ ‹ከመዝሙራት ሁሉ የሚበልጥ የሰሎሞን መዝሙር› (መኃልየ መኃልይ ዘሰሎሞን) በተባለ ውብ ድርሰቱ ከአባቱ የባሰ የመዝሙር ቅኔን ሲቀኝ አገኘሁት፡፡ በዚህ ዝማሬው ላይ በፍቅረኛሞች መካከል የሚደረግን የፍቅር ቃል ልውውጥ ሰበብ አድርጎ መድኃኔ ዓለም ክርስቶስ ሙሽራው ስላደረጋትና እርስዋም ‹ውዴ› ብላ ስለምትጠራው ቅድስት ቤተ ክርስቲያን ውብ ስንኞችን ጽፎ አገኘሁት፡፡ 
                    <br>
                    በዚህ ዝማሬው ላይ ቅድስት ቤተ ክርስቲያን ውድዋ የሆነውንና ነፍስዋ የወደደችውን መድኃኔ ዓለም ክርስቶስን ስትፈልገው ፣ በከተማ የሚጠብቁ ጠባቂዎች የተባሉ መላእክትን ስትጠይቅ ፣ ቤተ ክርስቲያን በቀዳም ስዑር የምትዘምረው ‹እርሱ እስኪፈልግ ድረስ ፍቅርን እንዳታስነሡት› ብላ አልጋ በተባለ መቃብር ስለ ሰው ልጅ ፍቅር የተኛውን ክርስቶስን እርሱ ወድዶ ሞትን ድል አድርጎ እስከሚነሣ በእምነት እንዲጠብቁ ስትናገር ፣ ውዴ ወደ ገነቱ ወረደ ብላ ነፍሳትን ይዞ ወደ ገነት ስለ መውጣቱ ስትዘምር በሰሎሞን ዝማሬ ውስጥ አገኘሁ፡፡ በዚህ ዝማሬ ላይ ሙሽራው ስለ ሙሽራዪቱ ቤተ ክርስቲያን ቅድስናና ውበት ፣ ጡቶችዋ ስለተባሉ የቃሉ ወተት ስለሚፈስስባቸው ብሉይና ሐዲስ ኪዳን ማማር ፣ ድንቅ ቅኔ ሲዘምር አገኘሁት፡፡
                    <br>
                     በሰሎሞን መዝሙር ላይ ‹ወዳጄ ሆይ ነይ ውበቴ ሆይ ተነሽ› ‹ወዳጄ ሆይ ሁለንተናሽ ውብ ነው ነውርም የለብሽም› የሚሉት ውብ ዝማሬዎች ለፍጡር እንጂ ለፈጣሪ የቀረቡ ምስጋናዎች አይደሉም፡፡ ለዚህም ነው ቅድስት ቤተ ክርስቲያን ይህንን ውብ ዝማሬ ሁለተናዋ በቅድስና ለተዋበችው ድንግል ማርያም መዝሙር አድርጋ የምትዘምረው፡፡ አባቱ ዳዊት ‹ልጄ ሆይ ስሚ እዪም ጆሮሽን አዘንብዪ› ብሎ ለጠራት ድንግል ልጁ ሰሎሞን ‹እኅቴ ሙሽራ ሆይ› ብሎ መዘመሩን የምንቀበለውም ከዚህ ተነሥተን ነው፡፡
                     <br>
                    ቅዱሳንን ማመስገን በዳዊትና በሰሎሞን አላበቃም ፤ መላእክትም ለቅዱሳን ሲዘምሩ ታይተዋል፡፡ ሊቀ መላእክት ቅዱስ ገብርኤል ‹ጸጋ የሞላብሽ ሆይ ደስ ይበልሽ አንቺ ከሴቶች ተለይተሽ የተባረክሽ ነሽ› ብሎ ለድንግል ማርያም ያቀረበው ሰላምታ ‹ከእንዴት ውለሻል› ሰላምታ ያለፈ ምስጋና አይደለምን? ለዘካርያስ ‹አንተ ከካህናት ተለይተህ የተባረክህ ነህ› ያላለው ይህ መልአክ ለድንግል ለይቶ ያቀረበው በእርግጥም ምስጋና ነበር፡፡ ስለሆነም የገብርኤልን ሰላምታ ተውሰን ድንግሊቱን ለዘወትር እናመሰግናታለን፡፡ ገብርኤል ያቀረበውን እኛ ማቅረብ አያስፈልገንም የሚሉ ሰዎች ይኖራሉ፡፡ ሆኖም ድንግሊቱ ‹ከዛሬ ጀምሮ ትውልድ ሁሉ ያመሰግኑኛል› ብላ መናገርዋ ለማመስገናችን ምክንያት ነው፡፡ ‹ትውልድ ሁሉ› አለች እንጂ ሰው ሁሉ አላለችምና ከየትውልዱ የማያመሰግኗት ቢገኙ አይደንቅም ፤ ከእኛ የሚጠበቅብን እንደ ኖህ ‹በትውልዳችን ጻድቅ› ሆኖ መገኘት ብቻ ነው፡፡ መልአኩ ገብርኤል ‹ደስ ይበልሽ› ቢላትም እኛ ‹ደስ ይበልሽ› አንላትም የሚሉ ሰዎች መላእክት ‹ቅዱስ ቅዱስ ቅዱስ› የሚሉትን እግዚአብሔርም ‹ቅዱስ ቅዱስ ቅዱስ› ለማለት እንዴት ፈቃደኞች ሊሆኑ ይችላሉ?    
                    <br>
                    ለቅዱሳን የሚቀርበው ምስጋና መጽሐፍ ቅዱሳዊ መሠረት ያለው መሆኑን የምንደመድመው መድኃኔዓለም ክርስቶስ ራሱ ለመጥምቁ ዮሐንስ የተናገረው ምስጋና ነው፡፡ ‹‹ምን ልታዩ ወጣችሁ? ነቢይን? አዎን እላችኋለሁ ከነቢይም የሚበልጠውን … እላችኋለሁ ከሴቶች ከተወለዱት መካከል ከመጥምቁ ዮሐንስ የሚበልጥ ማንም የለም›› (ሉቃ. 7፡26-28) ከዚህ በላይ ምስጋና ከየት ይመጣል? በዜማ መሆኑ ከሆነ ችግሩ በንባብ እንለዋለን። 
                    <br>
                    የመጥምቁ ምስጋና በቅዱስ ገብርኤልም አንደበት ተነግሮ ነበር፡፡ ቅዱስ ገብርኤል የዮሐንስን ልደት ሲገልጥ ‹‹በመወለዱ ብዙዎች ደስ ይላቸዋል›› ብሎ ነበር ፤ ወደ መዝሙር ሲለወጥ ‹ዮም ፍስሓ ኮነ በእንተ ልደቱ ለዮሐንስ› እንደማለት ነው፡፡ 
                    <br>
                    አባቱ ዘካርያስ ደግሞ ‹‹አንተ ሕፃን ሆይ የልዑል ነቢይ ትባላለህ›› ብሎ ነበር ይህም ‹ወአንተኒ ሕፃን ነቢየ ልዑል ትሰመይ ፤ አርኩ ለመርአዊ ትሰመይ›› የሚለው መዝሙር ነው፡፡  ቤተ ክርስቲያናችን ለቅዱሳን ስትዘምር ቃላትና ግጥም የምትዋሰው ከመጽሐፍ ቅዱስ ነው፡፡
                    <br>
                    ‹‹ሐውፅ እምሰማይ ተክለ ሃይማኖት ፀሐይ›› (ፀሐይ ተክለ ሃይማኖት ሆይ ከሰማይ ሆነህ ጎብኝ) 
                    የሚል መዝሙር ቢዘመር ‹‹ጻድቃን በአባታቸው መንግሥት እንደ ፀሐይ ያበራሉ›› የሚለውን የተስፋ ቃል ይዞ ነው፡፡ (ማቴ. ፲፫፥፵፫)
                    <br>
                    ‹‹ጊዮርጊስ ኃያል ኮከበ ክብር›› ተብሎ ቢዘመር ‹‹ብዙዎችን ወደ ጽድቅ የሚመልሱ እንደ ከዋክብት ለዘላለም ይደምቃሉ›› የሚለውን ይዞ ነው፡፡ (ዳን. 12፡3)
                    <br>
                    ‹‹አቡነ አረጋዊ ሆይ ነፍሴ ዛሬ በአንተ ፊት የከበረች ትሁን!›› ‹‹ትክበር ነፍስየ በቅድሜከ ዮም ፤ ወባርከኒ አባ አረጋዊ›› ተብሎ ሲዘመር ብንሰማ አንድ የመቶ አለቃ በነቢዩ ኤልያስ ፊት ተንበርክኮ ‹‹የእግዚአብሔር ሰው ሆይ ነፍሴ አሁን በፊትህ የከበረች ትሁን›› ብሎ ካቀረበው ልመና ተወስዶ ነው፡፡ (2ነገሥ. 1፡13)
                    <br>
                    በአንዳንድ ሥፍራ ለቅዱሳን በሚቀርቡ ምስጋናዎች ላይ ለፈጣሪ የቀረቡ የምስጋና ቃላት ተወስደው ለቅዱሳን ሲቀርቡ ይታያል፡፡ ይህንን የሚያዩ ሰዎች ቅዱሳን የተመለኩ ፣ የፈጣሪ የባሕርይ ክብሩ ለቅዱሳን የተሠጠ መስሏቸው ይተቻሉ፡፡ በዚህ ምክንያት ለቅዱሳን በሚዘመሩ መዝሙራት ሁሉ ላይ የሚታረም ነገር አያጡም፡፡ ሆኖም ይህንን ዓይነት እርማት ላድርግ ብሎ የሚነሣ ሰው መጽሐፍ ቅዱስንም ማረም ሊኖርበት ነው፡፡
                    መጽሐፍ ቅዱስ ለእግዚአብሔር የተነገረን ቃል ለቅዱሳን ሲሠጥ በተደጋጋሚ እናገኘዋለን፡፡ 
                    <br>
                    ጥቂት ምሳሌዎችን እንመልከት ፡- 
                    <br>
                    ‹‹ገብረ መንፈስ ቅዱስ የዓለም ብርሃን ናቸው›› ሲባል ‹‹የዓለም ብርሃን ክርስቶስ ብቻ ነው›› ብሎ የሚቃወም ቢኖር ራሱ ክርስቶስ ለሐዋርያቱ ‹‹እናንተ የዓለም ብርሃን ናችሁ ፤ ብርሃናችሁ በሰው ፊት ይብራ›› ብሏል፡፡ የእርሱ ብርሃንነት የባሕርይው የቅዱሳን ብርሃንነት ግን ከእርሱ የተሠጠ ነው ብለን እንከፍለዋለን እንጂ የቅዱሳንን ብርሃንነት አንክድም፡፡ (ማቴ. 5፡14) 
                    <br>
                    አንዳንድ ምእመናን ስለ ድንግል ማርያም አማላጅነት ሲመሰክሩ ‹‹ለእመቤቴ የሚሳናት ነገር የለም›› ሲሉ የሚሰማ ሰው ራሱን እየነቀነቀ ‹የእኛ ሰው Bible ላይ ብዙ ይቀረዋል› ብሎ ሊመጻደቅ ይችላል፡፡ መጽሐፍ ቅዱስን የሚያውቅ ከሆነ ግን ‹‹እምነት ቢኖራችሁ የሚሳናችሁ ነገር የለም›› የሚለውን የጌታ ቃል ፣ ‹‹ኃይልን በሚሠጠኝ በክርስቶስ ሁሉን እችላለሁ›› የሚለውን የጳውሎስ ቃል በሰማበት ጆሮው ‹ያመነችው ብፅዕት› ‹የልዑል ኃይል ያደረባት› ድንግል ‹የሚሳናት የለም ሲባል ከመቆጣት ይልቅ ለምእመናን የተሠጠውን እምነትና ማስተዋል ያደንቃል፡፡ (ማቴ. 17፡20 ፣ ፊል. 4፡13 ፣ ሉቃ.1፡35፣45)   
                    <br>
                    ለእግዚአብሔር የተነገሩ ቃላት ለቅዱሳን ተደግመው ብናገኛቸው እንኳን ትርጉሙን እንረዳለን እንጂ የእግዚአብሔርን ክብር ቅዱሳን ወሰዱ አንልም፡፡ ለምሳሌ ጌታ መጥምቁ ዮሐንስን ‹የሚያበራ መብራት ነበር ፤ በብርሃኑ ደስ ሊላችሁ ወደዳችሁ› ሲለው ወንጌላዊው ደግሞ ‹‹እርሱ ስለ ብርሃን ሊመሰክር መጣ እንጂ ብርሃን አልነበረም›› ብሎታል፡፡ የማንን እንቀበል? የጌታችንን ንግግር ወይስ የወንጌላዊውን? ዮሐንስ ብርሃን ነው ወይንስ አይደለም? መልሱ ግልጥ ነው ዮሐንስ ብርሃን ነው ፤ የዮሐንስ ብርሃንነት ግን ከክርስቶስ ብርሃንነት ጋር ሲተያይ የሻማና የፀሐይ ብርሃን ያህል ነውና ብርሃን አልነበረም ተብሏል ብለን እንረዳዋለን፡፡(ዮሐ. 1፡8 ፤ 5፡35)
                    <br>
                    የእግዚአብሔርን ክብር አስጠብቃለሁ ብሎ የትርጉም ልዩነቱን ሳይረዳ ለቅዱሳን የሚቀርብን ምስጋና የመተቸት ዝንባሌ ያለው ሰው ግን ይህ አካሔዱ ከመጽሐፍ ቅዱስ የሚያጣላው ነው፡፡ ሰሞኑን አንዳንድ ሰዎች ‹የአዳም ፋሲካው ማርያም ሆይ ደስ ይበልሽ› የሚ���ውን ቃል በመጥቀስ እንዴት ድንግል ማርያም ፋሲካ ትባላለች ‹ፋሲካችን ክርስቶስ ታርዶአል› ይል የለምን እንዳሉ ሰማን፡፡ ስለ እንክርዳድ ማውራት እንክርዳድን ዝነኛ እንጂ ስንዴ ስለማያደርገው ተናጋሪዎቹን ትተን ጉዳዩን እናስተውለው፡፡ 
                    <br>
                    ወደ ሌላ ዝርዝር ሳንገባ አንድ ጥያቄ እናንሣ ፤ ክርስቶስ ፋሲካ ነው ወይንስ የፋሲካ በግ? ፋሲካ የሚባለው በዓሉ ነው? ወይንስ በጉ ነው? የታረደው በዓሉ ነው? ቢባል ምን ይመለሳል? "ፋሲካን እረድ" ሲል በጉን ነው (2ዜና 35:5)፣ "ይህ ፋሲካ ለእግዚአብሔር ተፈሰከ" ሲል በዓሉን ነው። (2ነገሥ 23:23)
                    <br>
                    ፋሲካ ሲል በዓሉን ከሆነ መሻገሪያ ፣ ደስታ ማለት ነውና ለድንግል ማርያምም ሊነገር ይችላል፡፡  ‹ታርዶአል› የተባለው ግን በጉን ነውና እመቤታችንን እመ በግዑ (የበጉ እናት) እንጂ የታረደችው በግ ብለናት እንደማናውቅ ግልጥ ነው፡፡ ጨርሶ ለክርስቶስ የተነገረ ቃል ለእርስዋ ለምን ይደገማል? ከሆነ ደግሞ እስቲ የቅዱስ ጳውሎስን ንግግር እንመልከት፡- 
                    <br>
                    ቅዱስ ጳውሎስ በገላትያ 2:20 ላይ ፡- ‹‹ከክርስቶስ ጋር ተሰቅዬአለሁ›› ብሏል፡፡ አልፎ ተርፎም ‹‹እኔ ለዓለም ከተሰቀልሁበት ከክርስቶስ መስቀል በቀር ሌላ ትምክህት ከእኔ ይራቅ›› ብሏል፡፡ (ገላ. 6፡14) 
                    <br>
                    የዚህ ንግግር ትርጉም ምንድን ነው? ቅዱስ ጳውሎስ ከክርስቶስ ጋር ተሰቅሎ ነበር ማለት ነው? የተሰቀለው በቀኙ ነው የግራው?"ለዓለም ተሰቀልኩ" እንዴት አለ? እውን ለዓለም የተሰቀለው ጳውሎስ ነውን? ክርስቶስ አይደለምን? የፋሲካው ሲገርምህ ለዓለም ተሰቅዬአለሁ ያለ መጣ? ጳውሎስ የተሰቀለውን የክርስቶስን ክብር መሸፈኑ ነውን? 
                    <br>
                     እንደዚያ እንዳንል ደግሞ ራሱ ጳውሎስ ‹‹ጳውሎስ ስለ እናንተ ተሰቅሎአልን? እኛ ግን የተሰቀለውን ክርስቶስን እንሰብካለን›› ብሎ አሳርፎናል፡፡ (1ቆሮ 1፡13) ስለዚህ መተርጎም መብራራት አለበት እንጂ ቃሉ ተመሳሰለ ተብሎ አይብጠለጠልም። ጫማ ይስተካከላል እንጂ እግር አይስተካከልም እንደሚባለው መስተካከል ያለበት የእኛ አረዳድ እንጂ የመጽሐፉ ቃል አይደለም።
                     <br>
                    ሐዋርያው ከክርስቶስ ጋር ተሰቅያለሁ ሲል  የክርስቶስን የመከራ መንገድ ተከትያለሁ ፣ የመከራው ተሳታፊ በመሆን የክብሩ ተካፋይ እሆናለሁ ሲል ነው። "ለዓለም ተሰቅልኩ" ያለው ደግሞ በክርስቶስ መከራ በማመኔ ለዓለማዊ የኃጢአት ሥራ ሙት ሆኜአለሁ ማለቱ ነው ብለን እናብራራለን እንጂ ጳውሎስ የጌታን ክብር ተጋፋ አንልም፡፡ 
                    <br>
                    ቅዱሳንን የምናመሰግናቸው የእግዚአብሔር ስለሆኑና ነቢዩ እንዳለው "እግዚአብሔርም በቅዱሳኑ ላይ ድንቅ ስለሆነ ነው" ሥዕሉ ሲደነቅለት የሚበሳጭ ሠዓሊ እንደሌለ ሁሉ የእርሱ ድንቅ ሥራዎች ሆነው ፣ እርሱን አገልግለው ሲወደሱ ፈጣሪን ደስ ይለዋል እንጂ አያዝንም። ጠርሙስ ሰብራ ሽቱን በእግሩ ላይ ላፈሰሰለች ሴት "ወንጌል በሚነገርበት ሥፍራ ሁሉ ያደረገችው ነገር ለእርስዋ መታሰቢያ እንዲሆን ይነገራል" ብሎ የተናገረ ጌታ አንገታቸው ተሰብሮ ደማቸውን ስለ ስሙ ስላፈሰሱ ቅዱሳን በዓለም ሁሉ ቢነገርና ቢዘመር የሚከለክል አይደለም። (ማቴ 26:13)
                    <br>
                    ምስጋና እንኳን ለቅዱሳን በሃይማኖታችን ከጸናን ለእኛም ለደካሞቹም አልተከለከልንም  ፣  እንዲህ ተብሎ ተጽፎአልና :–
                    <br>
                    "ሥር ሰዳችሁ በእርሱ ታነጹ፥ እንደ ተማራችሁም በሃይማኖት ጽኑ፥ ምስጋናም ይብዛላችሁ" ቆላስ 2: 7
                    <br><br>
                    ዲያቆን ሄኖክ ኃይሌ<br><br>
                    ሚያዝያ 19 2010 ዓ ም<br><br>
                    አዲስ አበባ</p>
            </div>
            <div class="each" data-tab="13">
                <img src="../../img/Henok.jpg" alt="">
                <p class="title">+++ ይህችን ዓመት ተወኝ! +++</p>
                <p>ከዓመት እስከ ዓመት - ፍሬን ሳላፈራ - ደረቅ እንደሆንኩኝ<br>
                    በራድ ወይም ትኩስ - ሁለቱንም ሳልሆን - እንዲያው ለብ እንዳልኩኝ<br>
                    አለሁኝ በቤትህ - ለሙን መሬትህን - እያጎሳቆልኩኝ<br>
                    አውቃለሁ አምላኬ - ፍሬዬን ለመልቀም - እንዳመላለስኩህ<br>
                    ዛሬም ሳላፈራ - እሾህን አብቅዬ - ደርቄ ጠበቅሁህ<br>
                    ያልተደረገልኝ - ያላፈሰሰክብኝ - ያልሰጠኸኝ የለም<br>
                    ነገር ግን ይህ ሁሉ - አላርምህ አለኝ - አልለየኝም ከዓለም<br>
                    የማትሰለቸኝ ሆይ - ተነሥቼ እስክቆም - እባክህ ታገሠኝ<br>
                    የእኔን ክፋት ተወው - መልአክህን ሰምተህ - ይህችን ዓመት ተወኝ!<br>
                    
                    አውቃለሁ ታውቃለህ - ቀጠሮን ሰጥቼ - እንደማላከብር<br>
                    ብዙ ጊዜ አቅጄ - ብዙ ጊዜ ዝቼ - በወሬ እንደምቀር<br>
                    ‹ዘንድሮስ…!› እንዳልኩኝ - አምና ይሄን ጊዜ - ሰምተኸኝ ነበረ<br>
                    ምንም ሳልለወጥ - ‹ዘንድሮዬ› አልፎ - በአዲስ ተቀየረ<br>
                    ፍሬ የማይወጣኝ - እኔን በመኮትኮት - እጆችህ ደከሙ<br>
                    እኔ ግን አለሁኝ - ዛሬም አልበቃኝም - በኃጢአት መታመሙ<br>
                    የቃልህን ውኃ - በድንጋይ ልጅህ ላይ - ሳትታክት ስታፈስስ - <br>
                    ዘመን ተቆጠረ<br>
                    ወደ ልቤ ሳይሰርግ - ሕይወቴን ሳይለውጥ - እንዲያው ፈስሶ ቀረ<br>
                    ቃልህን ጠግቤ - እያገሳሁት ነው - ሌሎች እስኪሰሙ<br>
                    በቃልህ መኖር ግን - አልያዝህ አለኝ - ከበደኝ ቀለሙ<br>
                    ብዙ ጥቅስ አገኘሁ - ከቅዱስ መጽሐፍህ - ገልጬ አይቼ<br>
                    ከራሴ ላይ ብቻ - አንድ ጥቅስ አጣሁኝ - በበደል ተኝቼ<br>
                    ውጤቴ ደካማ - ትምህርት የማይሠርጸኝ - ተማሪ ብሆንም <br>
                    ይህችን ዓመት ተወኝ - ደግሞ ትንሽ ልማር - ታገሠኝ አሁንም!<br>
                    
                    እባክህ አልቆረጥ - በቅዱስ መሬትህ - ልቆይ ፍቀድልኝ<br>
                    ያፈሩት ቅዱሳን - የፍሬያቸው ሽታ - መዓዛ እንዲደርሰኝ<br>
                    የተሸከምከኝ ሆይ - ዛሬም ተሸከመኝ - አትሰልቸኝ አደራ<br>
                    ማን ይታገሠኛል - ጠላት እየሆንኩት - አይሠሩ ስሠራ!<br>
                    አታውጣኝ ከቤትህ - ብዙ ቦታ አልይዝም - ፍሬ ስለሌለኝ<br>
                    ስፍራ የማያሻኝ - ቤት የማላጣብብ - ፍሬ አልባ በለስ ነኝ!<br>
                    ቦታስ የሚይዙት - ባለ ምግባሮቹ - ቅዱሳንህ ናቸው<br>
                    ልክ እንደ ዘንባባ - የተንዠረገገ - ተጋድሎ ጽድቃቸው!<br>
                    ከሊባኖስ ዝግባ - እጅጉን የበዛ - ገድል ትሩፋታቸው!<br>
                    እኔ አይደለሁም - ቦታስ የምትይዘው - የአንተው እናት ናት<br>
                    ሥሮቿ በምድር - ጫፎቿ በሰማይ - ሲደርሱ ያየናት<br>
                    ይሀችን ዓመት ተወኝ - ከሥርዋ እሆናለሁ - ባፈራ ምናልባት!..
                    <br>
                    ይህችን ዓመት ተወኝ - እባክህ አምላኬ - አንድ ዓመት ምንህ ናት<br>
                    ሺህ ዓመት አንድ ቀን - አይደለም ወይ ለአንተ - ዓመት ኢምንት ናት!<br>
                    ይሄ ዓመት አልፎ - ዳግም ‹ዓመት ሥጠኝ› - እስከምልህ ድረስ<br>
                    እባክህን ጌታ - ይህችን ዓመት ተወኝ - የወጉን እንዳደርስ!  <br><br>
                    
                    ዲያቆን ሄኖክ ኃይሌ<br><br>
                     ነሐሴ 5 ቀን 2001 ዓ.ም. </p>

            </div>
            <div class="each" data-tab="19">
                <img src="../../img/Henok.jpg" alt="">
                <p class="title">± መጽሐፍ ቅዱስ ሥዕላትን ይፈቅዳልን ? ±</p>
                <p>
                    በኦርቶዶክስ ተዋሕዶ ቤተ ክርስቲያን ውስጥ ገብቶ የሚመለከት ሰው እጅግ የተዋቡ የጌታችን ፣ የድንግል ማርያም ፣ የመላእክትና የቅዱሳን ሰዎች ሥዕላት ቤተ መቅደሱን ሞልተውት ያገኛል፡፡ ኦርቶዶክሳዊያን በሥዕላቱ ፊት ዕጣን ሲያጥኑ ፣ መብራት ሲያበሩ ፣ ሲሳለሙና ሲሰግዱ ኦርቶዶክስ ያልሆኑ ደግሞ ‹ይኼ እኮ ጣዖት አምልኮ ነው!› ‹‹በላይ በሰማይ ካለው ፤ በታች በምድርም ካለው ከምድርም በታች በውኃ ካለው የማናቸውንም ነገር ምሳሌ ለአንተ አታድርግ አትስገድላቸው አታምልካቸውም›› ተብሎ በዐሠርቱ ትእዛዛት ላይ ተጽፎ የለምን? ብለው ይከራከራሉ፡፡ (ዘጸ. 20፡4) 
                    <br>
                    በእርግጥም እግዚአብሔር በሰማይም ፣ በምድርም ፣ ከምድርም በታች ባሉ በማናቸውም ነገር የተቀረጸ ምስል አታድርግ ብሎ በግልጥ ማዘዙ ማስተባበያ የሌለው እውነት ነው፡፡ ታዲያ በመጽሐፍ ቅዱስ ላይ ይህ ትእዛዝ በግልጥ ተጽፎ ካለ ኦርቶዶክሳዊት ቤተ ክርስቲያን በሰማይ ካሉ የመላእክትን ፣ በምድር ካሉ የቅዱሳን ሰዎችን ሥዕላት ለመቅረጽም ሆነ ለመሳል እንዴት ደፈረች? እውነት ይኼንን በግልጥ የተቀመጠ ሕግ እያየች ሥዕላትን ለማዘጋጀት ምን አነሣሣት? የሚለው ጥያቄ የግድ መመለስ ያለበት ነው፡፡
                    <br>
                     በቀጥታ ወደ ምላሹ ከመግባታችን በፊት ከዚያው ከኦሪት ዘጸአት ሳንወጣ ጥቂት ምዕራፎችን እንሻገርና እናንብብ፡፡ እግዚአብሔር ለሙሴ እንዲህ አለው ፡-
                    ‹‹ሁለት ኪሩቤል ከተቀጠቀጠ ወርቅ ሥራ … አንደኛውን ኪሩብ በአንድ ወገን ሁለተኛውን ኪሩብ በሌላ ወገን አድርገህ ሥራ … ኪሩቤልም ክንፎቻቸውን ወደ ላይ ይዘርጉ ፤ የስርየት መክደኛውን በክንፎቻቸው ይሸፍናሉ ፤ ፊታቸውም እርስ በእርሱ ይተያያል … እኔም በሁለቱ ኪሩቤል መካከል ሆኜ አነጋግርሃለሁ›› (ዘጸ. 25፡18-22)
                    <br>
                    ልብ አድርጉ ፤ ከአምስት ምዕራፎች በፊት ‹ከሰማይ ፣ ከምድርና ከባሕር የማናቸውንም ምሳሌ የተቀረጸ ምስል ለአንተ አታድርግ› ብሎ ለሙሴ ያዘዘው እግዚአብሔር አሁን ደግሞ በሰማይ ካሉ መላእክት መካከል የሆኑትን የኪሩቤልን ሁለት ምስል ከተቀጠቀጠ ወርቅ ሥራ ፣ ክንፎቻቸውን እንዲዘረጉና እንደሚናተፍ ዶሮ እንዲተያዩ አድርጋቸው ፣ እኔም በእነርሱ መካከል አነጋግርሃለሁ አለው፡፡
                    <br>
                    ከዘጸአት ሳንወጣ እግዚአብሔር አሁንም ለሙሴ እንዲህ አለው ፡-
                
                ‹‹መጋረጃውንም ከሰማያዊና ከሐምራዊም ከቀይም ግምጃ ከተፈተለ ከጥሩ በፍታ አድርግ ፤ ብልህ ሠራተኛ እንደሚሠራ ኪሩቤል በእርሱ ላይ ይሁኑ›› በማለት ከወርቅ ከተቀረጹት ሁለት ኪሩቤል በተጨማሪ በመጋረጃ ላይ በጥልፍ መልክ ኪሩቤል እንዲሣሉ አዘዘው፡፡ (ዘጸ. 26፡30-31)  እግዚአብሔር በሰማይ ካሉት የማንንም ምሳሌ አታድርግ ብሎ ያዘዘውን ትእዛዝ ራሱ የሚጥስ አምላክ ነው ሊባል ይችላልን? ኪሩቤል ‹በሰማይ ካለው ማናቸውም ነገር› ውስጥ አይደሉምን? የተቀጠቀጠ ወርቅስ የተቀረጸ ምስል አይደለምን? ይህን ጥያቄ እንደ ዋዛ መተው እንዴት ይቻላል?
                <br>
                    መጽሐፍ ቅዱስ ኦሪት ዘጸአት ብቻ ቢሆን ሁለት ማስረጃ ጠቅሰን እንተወው ነበር፡፡ ሆኖም መጽሐፉ በዚህ አላበቃም ፤ እግዚአብሔር ‹‹እጅግ ብዙ ጥበብና ማስተዋል በባሕርም እንዳለ አሸዋ የልብ ስፋት ሠጠው›› ተብሎ የተነገረለት ጠቢቡ ሰሎሞን ቤተ መቅደሱን ሠርቶ ሲፈጽም ይህንን አደረገ ፡- 
                    <br>
                    ‹‹በቅድስተ ቅዱሳኑም ውስጥ ቁመታቸው ዐሥር ክንድ የሆነ ከወይራ እንጨት ሁለት ኪሩቤል ሠራ ፤ የኪሩብም አንደኛው ክንፍ አምስት ክንድ ነበረ ፤ ከአንደኛው ክንፍ ጫፍ ጀምሮ እስከ ሌላኛው ክንፍ ጫፍ ድረስ ዐሥር ክንድ ነበረ … ኪሩቤልንም በወርቅ ለበጣቸው›› ይላል፡፡ (1ነገሥ. 6፡23-28) 
                    <br>
                    ጠቢቡ በዚህ አልበቃውም ፤ የቤተ መቅደሱን ግንብ ዙሪያውን ባዶ እንዲሆን አልተወውም ‹‹በቤቱም ግንብ ዙሪያ በውስጥና በውጪ የኪሩቤልና የዘንባባ ዛፍ የፈነዳም አበባ ምስል ቀረጸ›› ይላል፡፡ (1ነገሥ. 6፡29) በአጭሩ ጠቢቡ ሰሎሞን እንደ ሙሴ በመጠን ያነሡ ሳይሆኑ ዐሥር ክንድ የሚረዝሙ ኪሩቤልን ከወይራ ሠርቶ በወርቅ ሲለብጥ ከምድርም አበባና ዘንባባን በቤተ መቅደሱ ምስል አድርጎ ቀረጸ፡፡ <br>
                
                    ‹የተቀረጸ ምስል ለአንተ አታድርግ› የሚለው ቃል የመላእክትን ሥዕልና ቅርጽ የሚከለክል ከሆነ ይህ ሕግ ክብር ይግባውና ሕጉን ባወጣው በእግዚአብሔርና በባሪያዎቹ በሙሴና በሰሎሞን ተጣሰ ማለት ነው፡፡ ሆኖም የእግዚአብሔር ሕግ ስለእነዚህ ዓይነቶቹ የቅዱሳን ሥዕላት የወጣ ሕግ አልነበረም፡፡ ሕጉ የሚጠናቀቅበት ‹አትስገድላቸው አታምልካቸውም› የሚለው ሐረግ እግዚአብሔር የከለከላቸው የተቀረጹ ምስሎች አምላኬ ነህ ተብለው ለፈጣሪ የሚገባ የአምልኮ ስግደት የሚሰገድላቸው ጣዖታትን እንደሆነ በግልጽ ያስረዳል፡፡ ለማንኛውም በእግዚአብሔር የሚያምን ሰው ከሰማይ ከምድር ከባሕር ያሉ ፍጥረታትን በምስል ቀርጾ አምላኬ አንተ ነህ ብሎ እንዳይሰግድ የተከለከለው ክልከላ እግዚአብሔር ያከበራቸውን ቅዱሳን መላእክት መቅረጽ አይገባም ለማለት ማስረጃ አድርጎ ማቅረብ የተሳሳተ መሆኑን ራሱ ባለቤቱ ሕጉን ከሠራ በኋላ በዚያው ዘመን የመላእክቱን ሥዕልና ቅርጽ በማሠራት አሳይቶናል፡፡
                    <br>
                    እዚህ ላይ አንድ ነገር እናስተውል ፤ ከላይ ባየናቸው የቤተ መቅደሱ ውስጥ ሥዕላት በተደጋጋሚ የተሣሉት መላእክት ብቻ ከመላእክትም ኪሩቤል ብቻ ናቸው፡፡ ዛሬ በቤተ ክርስቲያን እንደምናየው ከሙሴ በፊት የነበሩ እንደ አብርሃም ይስሐቅ ያዕቆብ ያሉ ቅዱሳን ሥዕላቸው በቤተ መቅደሱ ለምን አልተሣለም? ምናልባት ለቅዱሳን ሰዎች ሥዕል አይገባ ይሆን? ያሰኛል፡፡ 
                    <br>
                    አይደለም ፤ እንደሚታወቀው ቤተ መቅደሱ የሰማያት ምሳሌ ሲሆን በሰማያት በልዕልና የሚኖር አምላክ ከሕዝቡ መካከል በረድኤት የሚገለጥበት ሥፍራ ነው፡፡ በቤተ መቅደሱ ያሉት ነገሮች ሁሉም በሰማያት በእግዚአብሔር መንግሥትና ከእግዚአብሔር ጋር ያሉትን ነገሮች የሚወክሉ ናቸው፡፡ ቅዱሳን ሰዎች ሁሉ ጽድቃቸው እንደ መርገም ጨርቅ ሆኖ ወደ ሲኦል በወረዱበት በዚያ በብሉይ ኪዳን ዘመን ከእግዚአብሔር ረድኤት ርቀው በሞት ጥላ መካከል ናቸውና የእግዚአብሔር መንግሥት ምሳሌ በሆነው መቅደስ ውስጥ አልተሣሉም፡፡ በዚያ ቤተ መቅደስ የተሣሉት መላእክት ከመላእክትም ለታቦቱ ዙፋንነት ምሥጢር የሚቀርቡት በእግዚአብሔር መንግሥት ዙፋኑን የሚሸከሙት ኪሩቤል ናቸው፡፡</p>

                    <br>
                    <strong>± ሥዕላት ለምን ይጠቅማሉ?</strong>
                    <br>

                    <p>ቅዱስ ጎርጎርዮስ ዘኑሲስ ሥዕላትን የሰማይ መስኮቶች ይላቸዋል፡፡ በቤተ መቅደስ ቆሞ የመላእክቱን ሥዕል ፣ የሥላሴን ዙፋን ፣ የቅዱሳኑን ኅብረት የሚመለከት ሰው ለአፍታ በሕሊናው ወደ ሰማያት መመሰጥና የላይኛውን ነገር ማሰብ ይችላልና ሥዕላት የሰማይ መስኮቶች ናቸው፡፡ የሚያስደንቀው ሥዕላት ከመጽሐፍ ቅዱስ የሚበልጡ የእግዚአብሔር ቃል መማሪያዎች ናቸው፡፡ አንድ ሰው መጽሐፍ ቅዱስን ሊገነዘብ የሚችለው ወይ ሊያነበው በሚችለው ቋንቋው ተተርጉሞ ሲቀርብለት ነው ፤ አለዚያም ደግሞ ማንበብ የሚችል ፊደል የተማረ ሰው ከሆነ ብቻ ነው፡፡ 
                        <br>
                    ሥዕላት ግን ከዚህ መድልዎ የጸዱ አስተማሪዎች ናቸው፡፡ የየትኛው ቋንቋ ተናጋሪ ያለ አስተርጓሚ ሥዕላትን አይቶ ሃሳባቸውን ለመረዳት ይችላል፡፡ ምንም ፊደል ያልቆጠረ ሰው ቢሆንም ሥዕላትን አይቶ መማርና መጠቀም ይችላል፡፡ የተለያየ ቋንቋ ተናጋሪዎችን ከጌታችን የዕለተ ዓርብ መከራ ሥዕላት ፊት ብናቆማቸው ሁለቱም የጌታችንን ሥቃይ ፣ መውደቁን መነሣቱን ፣ መገረፉንና መሰቀሉን አይተው ያለቅሳሉ፡፡ ያለ ቋንቋ እንቅፋትነት አብረው ሊማሩ የሚችሉት ስብከት የሚገኘው ሥዕላት ላይ ብቻ ነው፡፡ ያልተማረ ሰውም ከሌሎች የማነስ የበታችነት ሳይሰማው እኩል መረዳት የሚችልበት አስተማሪው ቅዱሳት ሥዕላት ናቸው፡፡ 
                    <br>
                    የቤተ ክርስቲያን ሐኪሞች (Doctors of the Church) ከሚባሉት አባቶች አንዱ የሆነው ቅዱስ ጎርጎርዮስ ዘኑሲስ የጌታችንን ስቅለት የሚያሳይ ሥዕልን ባየ ጊዜ የተሰማውን ሲገልጥ ‹‹ይህንን ሥዕል በተመለከትሁ ጊዜ ያለ ዕንባ ልመለከተው አልችልም ፤ ምክንያቱም ሰዓሊው በጥበባዊ መንገድ ታሪኩን ፊቴ ላይ ስላመጣብኝ ነው›› ብሏል፡፡ ይህንን የጎርጎርዮስን ምስክርነት ያየው ዮሐንስ ዘደማስቆ ደግሞ በእንተ ሥዕላት አምላካዊያት (On the Divine Images) በተባለው ጥንታዊ መጽሐፉ ‹‹ሥዕላት እንዲህ ዓይነቱን የቤተ ክርስቲያን ሐኪም እንዲያለቅስ ከረዱት ለአላዋቂ የዋሐንማ ምን ያህል ይረዳቸው ይሆን?›› ብሎ አድንቋል፡፡ 
                    <br>
                    ውድ አንባቢ ፤ ሁሉም ሰው እግዚአብሔርን የሚያገለግለው በጸጋው እንደሆነ መቼም ታምናለህ፡፡ የመዘመር ጸጋ ያለው ሰው የክርስቶስን መከራውን የሚገልጽ ዝማሬን ሲዘምር ሰዎች ዝማሬውን ተጠቅመው ከፈጣሪ ጋር በተመስጦ ይገናኛሉ፡፡ ጥሩ የመስበክ ጸጋ የተሠጠው ሰው ደግሞ የጌታን መከራ በርቱዕ አንደበቱ በመግለጽ ሰዎች በሕሊናቸው ወደ ቀራንዮ እንዲገሰግሱ ያደርጋል ፤ ጸሐፊው ደግሞ በብዕሩ መሣሪያነት ሰዎች የጌታን መከራ እንዲያስቡ ያደርጋል፡፡ ሠዓሊስ?
                    <br>
                    ጥሩ የመሣል ጸጋ ያለው ሰው እንደ ዘማሪው መዘመር ፣ እንደ ጸሐፊው መጻፍ ፣ እንደ ሰባኪው መስበክ ባይችል በተሠጠው ጸጋ የጌታችንን በደም የተለወሰ ፊት ፣ በመስቀል እንደ ቆዳ የተወጠረ ሰውነት በቀለምና በብሩሹ ተጠቅሞ በመሣልና በማሳየት ምስል መከሰትና ሰዎች የተዋለላቸውን ውለታ እንዲረዱ ማድረግ ይችላል፡፡ እንግዲህ ለቤተ ክርስቲያን ሥዕል አያስፈልግም የሚሉ ሰዎች በተዘዋዋሪ እያሉ ያሉት ‹‹ሠዓሊያን በተሠጣቸው ጸጋ አያገልግሉ›› ነው፡፡ (ይኼን ጉዳይ የሠዓሊያን ማኅበር ቢያስብበት ሳይሻል አይቀርም) 
                    <br>
                    የሰባኪ ዓላማው ክርስቶስን በሰዎች ልቦና እንዲሣል ማድረግ ነው፡ ቅዱስ ጳውሎስ በመልእክቱ ‹‹ልጆቼ ሆይ ክርስቶስ በእናንተ እስኪሣል ድረስ ስለ እናንተ ምጥ ይዞኛል›› ብሎ ነበር፡፡ አክሎም ‹‹የማታስተውሉ የገላትያ ሰዎች ሆይ በዓይናችሁ ፊት ኢየሱስ ክርስቶስ እንደተሰቀለ ሆኖ ተሥሎ ነበር ፤ ለእውነት እንዳትታዘዙ ማን አዚም አደረገባችሁ›› ብሎም ገሥፆአቸው ነበር፡፡ (ገላ. 4:19 ፣ 3፡1) ይህ ሁሉ ጥረቱ ሰዎች ክርስቶስንና የመሰቀሉን ነገር በልባቸው እንዲሥሉ ማድረግ ነበር፡፡ በዚህ የሐዋርያው ንግግር ሁለት ነገሮችን መረዳት እንችላለን፡፡ አንደኛው ምጥ እስኪይዘው በሰዎች ልብ በስብከቱ ለመሣል የሞከረውን የክርስቶስ መከራ ሠዓሊ ቢሆን ኖሮ ሥሎ ከማሳየት እንደማይመለስ፡፡ ሁለተኛው ደግሞ በጳውሎስ ትምህርት ሰዎች ጌታን እንደተሰቀለ ሆኖ በልባቸው መሣል (imagination) ከተፈቀደላቸው በልባቸው የሣሉትን የመስቀሉን መከራ የሥዕል ችሎታ ኖሯቸው በወረቀት ላይ ሲያሠፍሩት ኃጢአት ሊሆን አይችልም የሚለውን ነው፡፡    
                    <br>
                    ሥዕልን መከልከል የሠዓሊነትን ጸጋ ለጣዖት አምልኮ እንጂ ለክርስትና የማይሆን ጸጋ ነው እንደማለት ነው፡፡ ‹ሥዕላት ከማስተማሪያነት ያለፈ  እግዚአብሔርን ለማምለክ ይውላሉ ወይ?› ከተባለ መልሱ ስብከትና መዝሙር ለአምልኮ አይውልም ወይ ነው፡፡ ሥዕላት ማለት የተሣሉ ስብከቶች ፣ የተሣሉ መዝሙራት ናቸው፡፡ ሠዓሊያንም በቡሩሽ የሚሰብኩና የሚዘምሩ ድምፅ አልባ ሰባኪያንና ዘማርያን ናቸው፡፡  
                    <br>
                    ኦርቶዶክሳዊት ቤተ ክርስቲያናችን በሥዕላት አማካይነት ፈጣሪዋን ታመልካለች ፣ ቅዱሳንን ደግሞ ታከብራለች እንጂ ሥዕላቱን አታመልክም፡፡  በመዝሙር ፈጣሪን ማምለክ ማለት መዝሙርን ማምለክ እንዳልሆነ ሁሉ በሥዕል ፈጣሪን ማምለክም ሥዕሉን ማምለክ አይደለም፡፡ በሥዕላቱ ፊት የምናደርገው ስግደትና አክብሮትም ለሥዕሉ ሳይሆን ለሥዕሉ ባለቤት ነው፡፡ በድርሳነ ሚካኤል ‹አኮ ዘንሰግድ ለረቅ ወለቀለም ወለ ግብረ ዕድ› ‹የምንሰግደው ለወረቀቱ ለቀለሙ ወይም ለሰው የእጅ ሥራ አይደለም› ተብሎ እንደተጻፈው በሥዕሉ ፊት የምናደርገው ነገር ሁሉ የሚመለከተው በሥዕሉ የተወከለውን አካል እንጂ ሥዕሉን አይደለም፡፡    
                    <br>
                 በዓለም ታሪክ እንደሚታወቀው በስምንተኛው ክፍለ ዘመን በክርስትናው ዓለም የሥዕላት ውዝግብ (Icon controvercy) ተነሥቶ ብዙ ደም አፋስሶ ነበር፡፡ ክርስቲያኖች ሥዕላትን የሚያመልኩ (iconolatrilism) እና ሥዕላትን የሚጠሉ (iconoclasm) ሆነው በሁለት ጎራ ተከፍለው ነበር፡፡ በወቅቱ ሥዕል ጠሎቹ ከቄሣሩ ጋር ተመሣጥረው መተኪያ የማይገኝላቸውን ጥንታውያን ሥዕሎች ሲያቃጥሉና በመዶሻ ሲያፈርሱ ነበር፡፡ ቄሣሩም የክርስቶስን ሥዕል በመሬት ላይ አስነጥፎ እየረገጠ ‹እኔ ክርስቲያን ነኝ ይኼን ሥዕል ግን ጌታ ስላልሆነ እረግጠዋለሁ›› እስከማለት ደርሶ ነበር፡፡ 
                 <br>
                    የኒቆማድያው እስጢፋኖስ የተባለ አባት በቄሣሩ ፊት ታስሮ በቀረበ ጊዜ በወቅቱ የቄሣር ምስል ይታተምበት የነበረውን መገበያያ ገንዘብ ከመሬት ላይ ጥሎ ረገጠው፡፡ ወታደሮቹ ነገሩን ሳያስተውሉ ‹እንዴት የቄሣርን ምስል ትረግጣለህ› ብለው ሊመቱት ሲቃጡ ‹‹ይህ ቄሣርን የሚወክል ምስል እንጂ ቄሣር አይደለም ስረግጠው ግን ተቆጣችሁኝ ፤ የሰማይና ምድር ንጉሥ የክርስቶስ ምስልን ግን ቄሣራችሁ ሲረግጠው እያያችሁ ክርስቶስ አልተነካም ብላችሁ ዝም ትላላችሁ›› ብሎ ገሥፆአቸዋል፡፡
                    <br>
                    በዚህ በምዕራቡ ክርስትና የሁለት ጎራ ውዝግብ ያልተሳተፈችው ምሥራቃዊቷ ቤተ ክርስቲያናችን በዚያ ብትኖርም ኖሮ ሁለቱንም ጎራ አትደግፍም ነበር፡፡ ምክንያቱም ቤተ ክርስቲያናችን ሥዕላትን አትጠላምም ፤ አታመልክምም፡፡ በሥዕላት የሚከበረው የሥዕሉ ባለቤት ነውና የሚሠጠውም ቦታ እንደተወከለው ባለቤት ማንነት ይወሰናል፡፡ ይህ ውዝግብ ያበቃው በታሪክ ሰባተኛው የአብያተ ክርስቲያናት ጉባኤ (The seventh ecumenical council) ተብሎ በሚታወቀው ጉባኤ ላይ ቅዱስ ዮሐንስ ዘደማስቆን የመሳሰሉ አባቶች ባቀረቡት ሚዛናዊው ኦርቶዶክሳዊ አቋም ነው፡፡
                    <br>
                    ስለ ሥዕል መጽሐፍ ቅዱሳዊ መሠረትና አስፈላጊነት ይህችን ታህል ካየን በሥዕላት ተአምር ይፈጸማል ወይ? የሚለውን አጭር ጥያቄ ተመልክተን እንቋጭ፡፡ ለዚህ ጥያቄ መልሱ ‹‹ጳጳሱ ቅስና አላቸው ወይ›› ብሎ ለጠየቀው ‹‹ተርፏቸው ይናኙታል›› የተባለው መልስ ትዝ አለኝ፡፡ ሥዕላት ተአምር እንደሚሠሩ ከማስረዳት መልሱ ኪሩቤል የተሣሉባት ታቦተ ጽዮን ተአምር ሠርታለች ወይ ብሎ መጠየቅ ይቀልላል፡፡ 
                    <br>
                    የቅዱስ ጴጥሮስ ጥላው ያረፈባቸውን ሕሙማንን ይፈውስ ነበር፡፡ (ሐዋ. 5፡15) የጴጥሮስ ጥላው ያለ ብሩሽ በብርሃን ረዳትነት የተሣለ ሥዕሉ አይደለምን? የጳውሎስስ ልብስ አልፈወሰምን? (ሐዋ. 19፡11) ልብሱስ የጳውሎስ በረከት ያደረበት ጨርቅ አይደለምን? በፈጣሪና በቅዱሳኑ ስም የተሣሉ ሥዕላትም በራሳቸው ኃይል የላቸውም፡፡ በሥዕላት የተወከሉት ቅዱሳን ግን ከፈጣሪ በተሠጣቸው ሥልጣን በሥዕሉ ላይ ተአምር ሊያደርጉ ይችላሉ፡፡ ለዚህም ከጥቅስ ይልቅ ወዝ የሚፈስሳቸውን የእመቤታችንን ሥዕላት ፣ በሀገራችን ዓመት ጠብቆ በማሕሌት መካከል በከበሮው ምት ትክክል በሥዕሉ ላይ ያለው ፈረስ የሚዘልለው የቅዱስ መርቆሬዎስ ሥዕልን እንድትጎበኙ እንጋብዛለን፡፡<br><br>
                
                ዲያቆን ሄኖክ ኃይሌ<br>
                 ሰኔ 2010 ዓ.ም<br>
                አዲስ አበባ ተጻፈ
            </p>
                
            </div>
            <div class="each" data-tab="20">
                <img src="../../img/Henok.jpg" alt="">
                <p class="title">+ አንገት ተቆርሶ የተከበረ ልደት +</p>
                <p>
                    በመጽሐፍ ቅዱስ ልደት ያከበሩት የግብፁ ንጉሥ ፈርዖንና የይሁዳው ገዢ ሄሮድስ ናቸው:: እርግጥ ነው ልደትን ማክበር በአሕዛብ ነገሥታት ቢዘወተርም የሚነቀፍ ነገር አይደለም:: ምክንያቱም መጽሐፍ ቅዱስም የሚጀምረው የሰማይና የምድርን ልደት በሚተርከው "ኦሪት ዘልደት" ነው:: 
                    "እግዚአብሔር አምላክ፥ ሰማይንና ምድርን ባደረገ ቀን፥ በተፈጠሩ ጊዜ፥ የሰማይና የምድር ልደት ይህ ነው" (ዘፍ. 2:4) 
                    <br>
                    ትልቅዋ አፈር መሬት በሰባት ዓመት ማረፍዋን አይተን እኛም በሰባት ቀን እንደምናርፍ የምድርን ልደት መተረክ አይተን ልደታችንን ብናከብር ክፋት የለውም:: (Microcosm /ንዑስ ዓለም/ እንዲል ቴዎሎጂ) የመድኃኔዓለምን ልደት ከፍ አድርገን የብዙ ቅዱሳንን ልደት ደግሞ እንዲሁ በቤተ ክርስቲያን ማክበራችን ልደት አንዱ እግዚአብሔርን ማመስገኛ ቀን ስለሆነ ነው:: ከኦርቶዶክስ አብያተ ክርስቲያናት አንዳንዶቹ ደግሞ የልደቴ ቀን ብለው የሚያከብሩት ለዳግም ልደት ክርስትና የተነሡበትን ቀን ነው:: 
                    <br>
                    በዛሬው ዕለት ሔሮድስ ያከበረው ልደት ግን እጅግ የተረገመው ልደት ነበር:: ተጋባዦቹ የንጹሕን ሰው ደም የጠጡበት ልደት ሔሮድያዳ እንደ ታላቂቱ ባቢሎን "በሰማዕቱ ደም ሰክራ" የዋለችበት የልደት ግብዣ ቀን ነበር:: 
                    <br>
                    በዚህ ልደት የተቆረሰው ኬክ አይደለም:: በዚህ ልደት እፍ ተብሎ የጠፋው ሻማ አይደለም:: በሰይፍ ተቆርሶ በሰሃን የቀረበው ከሴት ከተወለዱት ሁሉ የሚመስለው የሌለ ቅዱስ ሰው አንገት ነበር:: በሻማ ፈንታ የጠፋው ክርስቶስ "እርሱ የሚያበራ መብራት ነበር እናንተም ጥቂት ዘመን በብርሃኑ ደስ ሊላችሁ ወደዳችሁ" ብሎ የተናገረለት መብራት ቅዱስ ዮሐንስ ነበር:: እርግጥ ነው በልደት ሰበብ ብዙ ኃጢአት ይሠራል:: በሔሮድስ ልደት ግን የተሠራው ግፍ ዓለምን የሚያንቀጠቅጥ ግፍ ነው::
                    <br>
                    ሔሮድስ የገደለው ማንን ነው? ነቢይን ነውን? እውነት እላችኁዋለሁ ከነቢይ የሚበልጠውን ነው:: ከሴት ከተወለዱት ሁሉ እንደ መጥምቁ ዮሐንስ ያለ አልተነሣም:: 
                    <br>
                    ሔሮድስ አንድን ሰው ብቻ የገደለ መስሎታል:: 
                    እርሱ የገደለው ዓሥር ሰው ነው:: ከነቢያት የመጨረሻውን ነቢይ ከሐዋርያት የመጀመሪያውን ሐዋርያ ገደለ:: ለብዙዎች የንስሓ ሰባኪያቸውን ለብዙዎች አጥማቂያቸውን ገደለ:: መለኮትን ያጠመቀውን ወደር ያልተገኘለትን አጥማቂ ገደለ::
                    <br>
                    አንገቱ ተቀልቶ ለሚያይ ወንጀለኛ ይመስለዋል እርሱ ግን ብቻውን በበረሓ የኖረ ባሕታዊ ነበረ:: ጮማ ያልቆረጠ ጠጅ ባፉ ያልዞረ በልብስ ያላጌጠ ሰውነቱን በኃጢአት ያላሳደፈ መናኝ በዚያች በተረገመች የልደት ቀን አንገቱ በሰሐን ቀረበ::
                    <br>
                    የሐዲስ ኪዳኑ ናቡቴ ሕገ እግዚአብሔርን ርስት አድርጎ በኤልዛቤልዋ ሔሮድያዳ ምክር በሔሮድስ ትእዛዝ ተገደለ:: የሐዲስ ኪዳኑ ኦርዮ የሔሮድስን አመንዝራነት ለመደበቅ በግፍ ተገደለ:: ዳዊት ኦርዮን ባስገደለ ጊዜ በእጅ አዙር አደረገው እንጂ በፊት ለፊት አላደረገውም:: በኁዋላም ዕድሜውን ሙሉ አልቅሶአል:: ሔሮድስ ግን ኀዘኑ የለበጣ ነበረ:: 
                    <br>
                    ቅዱስ ያሬድ ቢበላው ይሻላል ባለለት መሐላው አሳብቦ ታላቁን ነቢይ አንገቱን ቀላው:: ቅዱስ ኤፍሬም "አዳምን በጎኑ አጥንት በሔዋን ድል የነሣው ሰይጣን ሔሮድስን በጎኑ አጥንት በሔሮድያዳ ድል አደረገውና ቅዱሱን ዮሐንስ ገደለው" ይላል::
                    <br>
                    በቤተ መንግሥቱ መካከል የዮሐንስ  አንገት እንደ ምግብ በሳሕን ይዘሽ ለእናትሽ ያቀበልሽ አንቺ ሴት ምንኛ ብትረገሚ ይሆን? በምድረ በዳ የጮኸ አፉን ክፉ ያላዩ ዓይኖቹን ምላጭ ያልነካው ጠጉሩን በሳሕን ላይ ይዘሽ ስትሔጂ ምን ተሰምቶሽ ይሆን? 
                    <br>
                    መጥምቁን በመግደል ኃጢአትን መሸፈን አይቻልም:: 
                    መስታወቱን በመስበር የፊት ላይ ጉድፍን መደበቅ አይቻልም::  ቅዱስ ኤፍሬም "የዮሐንስ ራስ የገዳዮቹን ኃጢአት አጉልቶ የሚያጋልጥ መብራት ነበረ:: ዮሐንስ በቃሉ ከተናገረው በላይ በሞቱ ኃጢአታቸውን ከፍ አድርጎ አሳየ" ይላል::
                    <br>
                    ክፋታቸውን ለመደበቅ እንደ ሔሮድስ ንጹሐንን የሚያስሩ : የልባቸውን ሠርተው በግድያው ላይ አሲረው በሞተላቸው ጊዜ የውሸት  የኀዘን መግለጫ የሚሠጡ ሁሉ መጨረሻቸው እንደ ሔሮድስ ዕብደት ነው:: ገድሎ መገላገል አይቻልም:: ከማንም በላይ የሟች ደም የሚጮኸው በገዳይ ሕሊና ውስጥ ነው:: 
                    <br>
                    ሔሮድስ ዮሐንስን ገድሎ ተረበሸ:: አይሁድ ጌታ ለመነሣቱ ብዙ ምስክር ቀርቦላቸው እንኳን አላመኑም ነበር:: ሔሮድስ ግን ያለ ምንም ማስረጃ "መጥምቁ ዮሐንስ ተነሥቶአል" ብሎ መዘላበድ ጀመረ:: 
                    <br>
                    ዮሐንስን በሰይፍ መቅላትና ስብከቱን ዝም ማስባል የሚቻል መስሎት ነበር:: ዮሐንስ ግን ሰማዕት ሲሆን በገዳዩ ሔሮድስ ልብ ውስጥ ስብከት ጀመረ:: እኛ ቆመን ስንለፈልፍ አንሰማም ዮሐንስ ግን ሞቶ ገዳዩን አስጨነቀ:: ነቢዩ ኤርምያስን ጉድጉዋድ የጣለው ንጉሥ ጳስኮርን :- ከእንግዲህ ስምህ ማጎርሚሳቢብ ነው ለራስህና ለወዳጆችህ ፍርሃት አደርግሃለሁ እንዳለው የመጥምቁ ገዳዮች ገድለን አረፍን ሲሉ ለራሳቸውና ለቤተሰባቸው ፍርሃት ሆኑ:: ንጹሐንን መግደልና በሞታቸው መሳቅ ይቻላል:: የደማቸውን ድምፅ ግን ከራስ ከሕሊና ማጥፋት አይቻልም:: አሁንም እንላለን ከሟች በላይ ገዳይ ያሳዝናል:: <br><br>
                    
                    ዲያቆን ሄኖክ ኃይሌ <br><br>
                    መስከረም 2 2013 ዓ ም <br>
                    አዲስ አበባ ኢትዮጵያ
                    </p>

            </div>
            <div class="each" data-tab="21">
                <img src="../../img/Henok.jpg" alt="">
                <p class="title">+ አቤቱ ቅጣኝ ነገር ግን እንዳታዋርደኝ! +</p>
                <p>
                    
  
እግዚአብሔር ፍቅር ነው ፣ መሐሪ ነው ፣ ይቅር ባይ ነው፡፡ ፍቅር ይቆጣል ወይ? ይቅር ባይስ ይቀጣል ወይ? ብዙዎቻችን ስለ ክርስቶስ ሲነገረን መሐሪነቱና ፍቅሩ ብቻ ቢነገረን አንጠላም፡፡ ጨርሶ የማንፈራው እግዚአብሔር እንፈልጋለን፡፡ እንዲህ አታድርግ! የሚለን ሲመጣ ‘አትፍረድ’ እንላለን ፤ ቆይተን ግን የሰማዩን ዳኝም አትፍረድ ማለት ይቃጣናል፡፡ ቅጣት የሌለበት ክርስትና እንሻለን፡፡   
<br>
ይህ ዓይነቱን ክርስትና ‘ጣፋጭ ክርስትና’ {የስኳር ክርስትና ይሉታል} ምንም ምሬት የሌለበት ሁሌም ማር ማር የሚል ሕይወት አድርገው ክርስትናን የሚሰብኩም ብዙ ናቸው፡፡ ‘አይዞህ ብትታመም ትፈወሳለህ ፣ ቤትህ ይሞላል ፣ ቀዳዳህ ይደፈናል ፣ ብትበድልም አትቀጣም’ ብቻ የሚሉ ስብከቶች የስኳር ክርስትና ስብከቶች ናቸው፡፡ ይህንን ብቻ የሚያጮሁ ሰዎች ክርስቶስ ‘የምድር ጨው ናችሁ’ ያለውን ትተው የምድር ስኳር ለመሆንና ዓለምን ለማስደሰት የሚፈልጉ ናቸው፡፡   <br>
  በእርግጥ እግዚአብሔር ይቆጣል ወይ? አዎን ይቆጣል! እንዲህ ይላል መጽሐፉ<br>

‘እግዚአብሔር ቀናተኛና ተበቃይ አምላክ ነው እግዚአብሔር ተበቃይና መዓትን የተሞላ ነው እግዚአብሔር ተቃዋሚዎቹን ይበቀላል፥ ለጠላቶቹም ቍጣውን ይጠብቃል። በቍጣው ፊት የሚቆም ማን ነው?
የቍጣውንም ትኵሳት ማን ይታገሣል? መዓቱ እንደ እሳት ይፈስሳል፥ ከእርሱም የተነሣ ዓለቶች ተሰነጠቁ’ ናሆ 1፡1፣6

‘‘ከቍጣው የተነሣ ምድር ትንቀጠቀጣለች አሕዛብም መዓቱን አይችሉም’’ ኤር 10፡10<br>
‘‘እኛ በቍጣህ አልቀናልና፥ በመዓትህም ደንግጠናልና’’  መዝ. 90፡7<br>

እግዚአብሔር በተቆጣ ጊዜ የሚመልሰው የለም፡፡ ቅዱሳን የቁጣውን መጠን ስለሚያውቁ በትሕትና ይለምኑታል፡፡
<br>
ይሁንና መጽሐፍ ቅዱስ ስለ እግዚአብሔር ቁጣ ደጋግሞ ቢነግረንም አንድ ሌላ ደስ የሚያሰኝ ነገርም ነግሮናል፡፡ የእግዚአብሔር ቁጣው ለዘላለም አይደለም፡፡ "ምሕረቱ ለዘላለም ነውና" ይላል እንጂ
 "ቁጣው ለዘላለም ነውና" አይልም:: የእግዚአብሔር ቁጣ ጊዜያዊ ነው፡፡
 <br>

‘መሐሪ ነኝና ለዘላለም አልቆጣም’ ኤር 3፡12
‘ቁጣው ለጥቂት ጊዜ ሞገሱ ግን ለሕይወት ዘመን ነው’ መዝ 29፡5
‘ጌታ ለዘላለም አይጥልም ቢያሳዝንም እንደ ምሕረቱ ብዛት ይራራል ፤ የሰው ልጆችን ከልቡ አያስጨንቅም አያሳዝንምም’ ሰ.ኤር 3፡31
<br>
  
የፈጣሪን የነነደ የቁጣ እሳት ማጥፋት የሚቻለን በዕንባ ነው፡፡ በደላችንን አምነን ቅጣት ይገባናል ነገር ግን  መሐሪ ነህና ማረን ማለት ይገባል፡፡ ንጉሥ ዳዊት ‘አቤቱ በቁጣህ አትቅሠፈኝ በመዓትህም አትገሥፀኝ’  ብሎ የፈጣሪን ቁጣ አበረደ፡፡  /መዝ 38፡1/ ነቢዩ ኤርያስም ‘አቤቱ ቅጣኝ ነገር ግን እንዳታዋርደኝ በመጠን ይሁን እንጂ በቁጣ አይሁን’ ብሎ ተለማመጠ፡፡ ኤር 10፡24
<br>
አንድ ሠዓሊ በጣም ብዙ ደክሞ የተጠበበትን ሥዕሉን የፈለገ ቢበሳጭ ለረዥም ጊዜ ያንን ሥዕል ለመሳል የተጠበበትን ጥበብ አስቦ ሥዕሉን ወደ እሳት አይጨምረውም፡፡ አባ ጊዮርጊስ እንዲህ ሲል ይለምናል ‘ሠዓሊ ሥዕሉን ያጠፋል ወይ? [ጌታ ሆይ እኔን ስትፈጥር የተጠበብክበትን] የቀደመ ጥበብህን አስብ እንጂ! አስበህም ማረኝ! [ያጠፋዖኑ ለሥዕሉ ሠዓሊ ፤ ኪነተከ ዘትካት ኀሊ]
<br>
ይቅርታውን በንስሓ ለሚለምኑ ሁሉ ምሕረቱ ቅርብ ነው፡፡ በቀኝና በግራው ወንበዴዎች በተሰቀሉበት በዕለተ አርብ የግራው ወንበዴ ሲሰድበው ጌታ መልስ አልሠጠም፡፡ የቀኙ ወንበዴ ማረኝ ሲለው ግን ከአፉ  ተቀብሎ በገነት ትሆናለህ አለው፡፡ ቁጣው የራቀ ምሕረቱ የበዛ እርሱ የራበው ሰው ለምግብ የሚቸኩለውን ያህል ይቅር ለማለት ይቸኩላል፡፡ ‘ምሕረትን ይወድዳልና ቁጣውንም ለዘላለም አይጠብቅም ተመልሶ ይምረናል ፤ ክፋታችንንም ይጠቀጥቃል ፤ ኃጢአታችንንንም በባሕሩ ጥልቅ ይጥለዋል’ ሚክ 7፡18
<br>
ልጆች ሳለን ጥፋት ስናጠፋ ከወላጆቻችን እንደበቃለን፡፡በተደበቅንበት ሰዓት ውስጣችን በፍርሃት ይርዳል፡፡ ‘ዛሬ ገደለኝ’ ‘ዛሬ መሞቴ ነው’ ብለን እንጨነቃለን፡፡ የሚደርስብንን ቅጣት እጅግ አጋንነን ከመፍራታችን የተነሣ መሬት ተሰንጥቃ ብትውጠን አንጠላም፡፡ በዚያ ሁሉ ጭንቀት ውስጥ ግን ወላጆቻችንም እስኪያገኙን ይጨንነቃሉ፡፡ እግዚአብሔርም እንዲህ ነው፡፡ አጥፍቶ በገነት ዛፎች መካከል የተሸሸገ አዳምን ወዴት ነህ ብሎ የፈለገ እርሱ እኛንም ይፈልገናል፡፡ አዳም ከገነት ሳይባረር ገነት ውስጥ እንደጠፋ ፈጣሪ ሳያባርረን ራሳችንን በኃጢአት ተሸማቅቀን ያባረርን እኛን ይፈልገናል፡፡ እርሱ ስለመጥፋትህ ይጨነቃል አንተ ‘ዛሬስ አይምረኝም’ ትላለህ፡፡ 
<br>
የሚገርመው በጥፋታችን ከተደበቅንበት ወላጆቻችን ካገኙን በኋላ ሁለተኛው ዙር ጭንቀታችን ‘ምን አጥፍተህ ነው የተደበቅከው’ መባል ነው፡፡ ጥፋታችንን ሲያውጣጡን እንንቀጠቀጣለን፡፡ ያጠፋነውን ስለምናውቀው ስንት እንደሚያስገርፈንም እናውቀዋለን፡፡ ‘ብትናገር ይሻላል? ግዴለህም!’ ብለው አግባብተውም አስፈራርተውም ወላጆቻችን ጥፋታችንን ያውጣጡናል፡፡ እየፈራን ያጠፋነውን ጥፋት ስንናዘዝ ግን ወላጆቻችን በጥፋታችን ቅጥል ብለው ‘አልመታህም ተናገር’ ያሉንን ረስተው የዱላ ዝናም ያዘንቡብናል፡፡ እግዚአብሔር ግን ጥፋትህን ስትነግረው ቁጣው የሚገነፍል አባት አይደለም፡፡
’’ኃጢአታችንን ብንናዘዝ ኃጢአታችንን ይቅር ሊለን ከዓመፃም ሁሉ ሊያነፃን የታመነና ጻድቅ ነው’  1ዮሐ 1፡9
<br><br>
ዲያቆን ሄኖክ ኃይሌ<br><br>
መጋቢት 18 2012 ዓ ም<br><br>
አዲስ አበባ ኢትዮጵያ<br><br>
ፎቶ :- CMC ሚካኤል <br><br>
ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="22">
                <img src="../../img/Henok.jpg" alt="">
                <p class="title"> + አስከሬን ቢቃጠልስ? +</p>
                <p>
                   

ከቀብር መልስ እጅህን ታጥበህ ተስተናግደህ ታውቃለህ? ንፍሮስ ቀምሰህ ታውቃለህ? ንፍሮውን ስትበላ እኔ እንደማደርገው ሽንብራ ሽንብራውን ለቅመህ በልተህ ስንዴውን ለሌላ ሰው ትመርቃለህ ወይስ ሁለቱንም ትበላለህ? በሆድህ "ለምንድን ነው ግን ጨዉን የሚያሳንሱት" እያልክ ተመራምረህ ይሆን? 
<br>
እኔ ደግሞ ዛሬ ከቀብር መልስ ካልጠፋ እህል ስንዴ ለምን እንደሚቀርብ ልነግርህ ነው:: ነገሩ ባሕል ብቻ ሳይሆን ሃይማኖትም ነው:: 
<br>
ቀብረን ከተመለስን በኁዋላ ስንዴ ስንበላ የንፍሮውን ጣዕም ማሰላሰል ትተን ይህንን የጌታችን ቃል እናስታውስ :- 
<br>
"እውነት እውነት እላችኋለሁ፥ የስንዴ ቅንጣት በምድር ወድቃ ካልሞተች ብቻዋን ትቀራለች፤ ብትሞት ግን ብዙ ፍሬ ታፈራለች" ዮሐ 12:24
<br>
ከቀብር መልስ በንፍሮ መልክ የምንበላው ስንዴ ኀዘንተኞችን የሚያጽናና ትልቅ መልእክት ይዞአል:: 
ክርስቶስ ስንዴ የሚያፈራው ሞቶ በምድር ሲቀበር ነው ብሎ ስንዴን ለእኛ ሞትና ትንሣኤ ምሳሌ አድርጎታል:: ቀብረህ ስትመለስ በእጅህ የዘገንከው ስንዴ ቀብረኸው የመጣኸው ወንድምህ ትንሣኤ እንዳለው እየነገረ ያጽናናሃል:: በምድር የወደቀ ስንዴን ያልረሳ አምላክ የሞተውን አይረሳም:: 
ቀብረነው መጣን ብለህ አትዘን:: ዘርተኸው እንደመጣህ አስብ:: በመዋረድ ብትዘራውም በክብር ይነሣል:: በድካም ብትዘራውም በኃይል ይነሣል:: ለመበስበስ ብትዘራውም ባለመበስበስ ይነሣል ይልሃል ሐዋርያው (1 ቆሮ 15:42-43)
<br>
ነፍሳችን ከሥጋችን በተለየች ጊዜ በምድር አስከሬናችን ይቀራል:: አስከሬን (በግሪክ ስክሪኒዉም) ኮሮጆ መያዣ ማኅደር ማለት ነው:: "ንዒ ማርያም ለእግዚአብሔር አስከሬኑ" "የእግዚአብሔር ማደሪያው ማርያም ሆይ ነይ" እንዲል:: የነፍሳችን ማደሪያ የሆነው ሥጋ ከአዳሪዋ ነፍስ ሲለይ አስከሬን (ማደሪያ) የነፍስ ሳጥን የሚል ስም ይሠጠዋል:: ሬሳ የሚለው ቃል የበሰበሰ ነገርን ያሳያል::
<br>
ምሥራቃውያኑ የቡድሃና ሂንዱ ተከታዮች ሥጋን የነፍስ እስር ቤት አድርገው ስለሚያምኑ ሥጋ ሲቃጠል ነፍስ ነፃ ይወጣል ብለው አስከሬን ያቃጥላሉ:: በዳግም ሥጋዌ (reincarnation) የሚያምኑ በመሆናቸውም አንድ ሰው ድጋሚ ሲፈጠር የተሻለ አካል ይዞ እንዲወለድ አሮጌው ሥጋው መቃጠል አለበት ብለው ያስተምራሉ::
<br>
እኛ ግን እንቀብራለን እንጂ በፍጹም አስከሬን አናቃጥልም:: የሚቀበር ነገር ዋጋ ያለውና በኁዋላ የሚፈለግ ነገር ነው:: ገንዘብ የምትቀብረው ሌላ ጊዜ ልታወጣው ካሰብክ ነው:: የምታቃጥለው ግን የማትፈልገውን ነው:: የምንቀበረው እንደምንወጣ ስለምናምን ነው:: የመለከት ድምፅ ሰምተን እንደምንነሣ ተስፋ ስላለን ምንም ብንሞትም በተስፋ እንቀበራለን:: እንደምንበቅል ተስፋ አድርገን እንዘራለን:: ሌላው ቢቀር በእሳት ተቃጥለን ብንሞት እንኳን አመዱንምና የከሰለውን አጥንትም ቢሆን በተስፋ እንቀብረዋለን:: 
<br>
"የሙታንን መነሣት ተስፋ እናደርጋለን የሚመጣውንም ሕይወት ለዘለዓለሙ አሜን!"<br><br>

ዲያቆን ሄኖክ ኃይሌ <br><br>
ጥቅምት 5 2013 ዓ ም<br><br>
አዲሳባ <br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="23">
                <img src="../../img/Henok.jpg" alt="">
                <p class="title"> ✞ ✞ ✞ ሕማማት ✞ ✞ ✞ </p>
                <p>
                   

በደራሲ እርሱባለው አበራ Esubalew Abera Niegussie<br><br>

`ሕማማት መጽሐፍ ብርቱ የሆኑ ስድስት ቀስቶችን እንዳነገበ ፤ ለያዘው የነገረ ሕማማት ዓላማም ብዙ ማስረጃ የሚሆኑ ፍላጻዎችን እንደታጠቀ ጥንቁቅ ጦረኛ ሆኖ አግኝቼዋለሁ፡፡  በንባብ ጉዞዬ ወቅት ጎድቶኛል፣ የትዕቢት መቅኖዬን ከስክሶታል፡፡ መጽሐፉን ባነበብኩባቸው ምሽቶች በትህትና ተሰብሬያለሁ፡፡ እያንዳንዱ ገጽ ላይ የሰፈረው ትርክት ስሜቴን እየዳሰሰ ሲያልፍ ላስቆመው አልቻልኩም፡፡ በተመስጦ ፈዝዤ አልጋዬ ላይ ተንጋልያለሁ፡፡ በእናቱ እርጥብ እጅ እንደሚጎርስ ዕድለኛ ልጅ በመጽሐፉ መስታወትነት ወደ ህሊናዬ የሚገባውን ሃሳብ ለማጣጣም ፋታ እፈልግ ነበር፡፡ የጸሐፊው እጆች የቀረጿቸው ሃሳቦች እናት ቤተ ክርስቲያን ዛሬም በእርጥብ እጇ በቤተ መቅደሷ አድገው `እናቴ '  እያሏት ለሚገኙ ፤ ከዚያም አልፎ `የእናትነት ክብሯን በውል ሳይረዱ በሌላ ቤት ስደት ገጥመው `የእንጀራ እናት ' እያሉ ለሚጠሯት ልጆቿ ሁሉ የሚያጠገብ ጉርሻ እንዳላት ህያው ምሥክርነትን ያሳያሉ፡፡ 
<br>
`ሕማማት የሚሰብር፣ ዝም፣ ጭጭ የሚያሰኝ መጽሐፍ ብቻም አልነበረም፡፡ እንደ ዕብድ ብቻዬን የሳቅኩበት አጋጣሚም ነበር፡፡ ፈገግ የሚያሰኙ፣ `እይታው ባልጠበቅኩት አቅጣጫ ዞር ብሎ ትንሽ ያልኩት ሃሳብ እየገዘፈ በግርምት ሳቅ ሲጥለኝም ነበር፡፡ አንዴ ብቻ አይደለም ዳግም እየቆየሁ እንደ አዲስ ለፈገግታ የተጋበዝኩበትም አጋጣሚ እልፍ ነበር፡፡ በአቀራረቡ እንደኩሬ ውኃ የረጋ መልክ የለውም፡፡ በሃሳብ ፍሰቱ እየተንቀሳቀሰ ስሜታችንን ይዘውረዋል፡፡ መጽሐፉን ጀምሬ እስክጨርሰው ገጼ ምን ያህል የቋጠር ፈታ እንሽብሻቤዎችን (wrinkle) እንዳደረገ ለመገመት ይከብደኛል፡፡ ራሴን አዝኜ፣ ተመስጬ፣ ተብሰክስኬ፣ ለዕምባ ተጋብዤ፣ በፈገግታ ተነክሬ... ብዙ ጊዜ አግኝቼዋለሁ፡፡ 
<br>
ይህም ብቻ አይደለም `ሕማማትን እንደ እንጀራ የሚበላ  መጽሐፍ ሆኖም ነው ያገኘሁት፡፡ ሕማማትን ስናነብ ዓዕምሮም እንደ ሆድ አልጠግብ ባይና ስግብግብ ቢጤ  እንደሆነ እንረዳለን፡፡ ከገጽ ገጽ እየተቻኮልን የሰፈሩትን ሃሳቦች ጠቅልለን ለመጉረስ ስንጣደፍ ራሳችንን እናገኘዋለን፡፡ ያኔም ` ይኼን ያህል መንፈሳዊ መብልን ተርበን ነበር እንዴ?! ' በማለት ራሳችንን እንጠይቃለን፡፡  ` ሕማማት በቅርጹም እንጀራን ይመስለዋል፡፡ እየሰፉ የሚሄዱ 6 ዓብይ ዓይኖች ( ምዕራፎች ) ወይም 56 ንዑሳን ዓይኖች ( ክፍሎች )  አሉት፡፡  በእያንዳንዱ የምዕራፍና የንዑሳን አርዕስቶች ሥር የሚመረመሩ፣ የሚፈተሹ የተለያዩ ባለታሪኮችና ርዕሰ ጉዳዮች ቢኖሩም፤ ሁሉም ምዕራፎችና ዓይኖች ላይ  የተሳለው  ትልቁ ምስል `የመድኃኔዓለም የሕማሙ ነገር ' ነው፡፡ 
<br>
መንፈሳዊ መጽሐፎች እንደሃይማኖቱ አይነትና ምዕመን ብቻ ስለሚወሰኑ ብዙ ጊዜ ተሻግረው ለመነበብ ዕድሉን ሲያገኙ አያጋጥሙንም ፡፡ `ሕማማት ግን በስነ ጽሁፋዊ አቀራረቡና ለዛው ብቻ ዓለማቀፋዊ ተነባቢነት እንደሚያገኝ ጥርጥር የለኝም፡፡ መጽሐፉ ከመልካም ወይን ይልቅ በሚያሰክሩ ቅኔዎች፣ ስነ ግጥሞች፣ ድራማቲካዊ ገለጻዎች፣ ቅኔ ቤት በነገረ ሃይማኖት ርዕሰ ጉዳዮች ላይ የሚደረጉ ፍልስፍራዊ ክርክሮችን፣ ምናባዊ ምጥቀት ባላቸው ቃለ ተውኔቶች፣ አግራሞትን በሚያጭሩ ሃሳቦች ይዞን ሳይነጥፍበት እልም ይላል፡፡  መጽሐፉ እንደመጽሐፍ ተነብቦ አለቀ ተብሎ ከመደርደሪያ ውስጥ የሚቀበር መጽሐፍ አይደለም፡፡ ሃሳቦቹ ሕሊናችን ውስጥ ዳግም ትንሣኤን አድርገው ህልውናቸውን ያስቀጥላሉ፡፡ 
<br>
` ሕማማት እንደቃል ሳይሆን እንደ ምስለ ቀለም በህሊናችን `ስክሪን መልክና ቅርጽ እየያዘ የሚገለጥ ትዕይንት ነው፡፡ ከሐሙስ ማታ እስከ ተቀበረበት ዓርብ ያለው ክስተት ወለል ብሎ እንደ መንገድ ከፊታችን ይዘረጋል፡፡ በዚያ መንገድ ማንን ሆነን፣ በማን ተወክለን እንደሰፈርን ራሳችንን እንጠይቃለን፡፡ ወዳጅ መስሎ እየሳመ የሚሸጠውን ይሁዳ? ወይንስ ፈርቶ የሚክደውን ጴጥሮስን? ወይስ ጌታን እያዳፉ የወሰዱትን? ወይስ ያለጥፋቱ አስረው ያንገላቱትን? ወይስ ያለ ሕግ አግባብ በግፍ የፈረዱበትን? ብዙ `የወይስ' ምርጫዎች ልባችንን ያስጨንቁታል፡፡  ሕማማት  መጽሐፍን በምናነብበት ወቅት ` ይኼማ እገሌን ለመንካት ነው ! ' እያልን ከመንፈሳዊ መጽሐፍ ውስጥ ሥጋዊ ቅኔን ለማውጣት  የምንደክምበት ጊዜ አይገኝም፡፡ ይልቁንም ጸሐፊው ውልፍት እንዳንል አድርጎ ` ...እባክህን ራስህን ፈልገው ፤ የእግዚአብሔር ቃል መስታወት ነው ፤ በመስታወት ደግሞ የራስ እንጂ የሌላ ሰው ፊት አይታይም፡፡ ( ያዕ. ፩፥፳፫ ) ' በአራት ነጥብ ፈር ያስይዘናል፡፡ 
<br>
` አንድ ሰው ከቤተ ክርስቲያን ጋር የሚኖረውን ግንኙነት ሊቁ ቅዱስ ያሬድ በሦስት ከፍሎታል፤ `ርኢክዋ' ( ማየት ) ፣ አእመርክዋ ( ማወቅ ) ፣ አፍቀርክዋ ( ማፍቀር ) ' በማለት፡፡ በሃይማኖትም ከሃይማኖትም ውጪ ላሉ ሰዎች ` ሕማማት ' በልክ የተሰፋች ቁና ናት፡፡ በሃይማኖት ያሉ በእጃቸው የያዙትን ወርቅ በግልጥ ሳይረዱ እንደመዳብ ለመቁጠር እንዳይንደረደሩ፤ ከሃይማኖትም ውጪ ያሉ ሰዎች ያዩትን ነገር ግን ያላወቁትን ማንነቷን መለስ ብለው እንዲያጠኑትና እንዲቃኙት ያስችላቸዋል፡፡ ቋንቋዋን ፣ ስነ ጽሁፏን ፣ ዜማዋን ፣ መጻሕፍቷን ፣ ታሪኳን ፣ ጥንታውያን አባቶቿን ሳናውቅ ለአመንናትም ሆነ ለናቅናትም መጽሐፉ በቂ ምላሽ ይሰጠናል፡፡
 
<br>
ምዕራፎቹ ሰው ቢሆኑ ብዬ የተመኘሁበት አጋጣሚ ነበር፡፡ ሰው በመሆን ውስጥ ዝንጋኤ አለና ከእያንዳንዱ ምዕራፍ ጋር ማስታወሻ የሚሆን ፎቶ ለመነሳት ብችል እወድ ነበር፡፡ በተለይም ምዕራፍ ሁለት ላይ `የማይነጋው ሌሊት ፤ ምዕራፍ ሦስት `የእግዚአብሔር በግ በቀበሮ ፊት ፣  `ቀሚስህ ስለምን ቀላ? ፤ ምዕራፍ አራት ላይ `በእጅህ መካከል ያለው ቁስል ምንድን ነው? ፤ ምዕራፍ አምስት ላይ `ሠቆቃወ ድንግል፣ `እነኋት እናትህ ፤ ምዕራፍ ስድስት `የወጉት ያዩታል' ...በ'ነዚህ ንዑሳን አርዕስት ሥር የሰፈሩትን ግሩም ሃሳቦች እንደ ማለዳ ጸሐይ ዘወትር ብሞቃቸው ብዬ እመኛለሁ፡፡ እነዚህን ምዕራፎች ማስታወስ ብችል ብዬ እናፍቃለሁ፡፡ ምክንያቱን የጠቀስኳቸውን አርዕስቶች ሳነብ እግዚአብሔር በሚያውቀው ነክቶኝና ዳስሶኝ ያለፈ የማልገልጸው ስሜት አለ፡፡ 
<br>
መጽሐፍ ሳነብ ይበልጥ የወደድኳቸውን ክፍሎች በኮሎር እያሰመርኩ የማለፍ ልምድ አለኝ፡፡ `ሕማማትን አንብቤ ስጨርስ ገጹ በሙሉ `ሌመን በሌመን ኮሎር ሆኖ ነበር፡፡ ስዕል ደብተር እስኪመስል ድረስ `የሕማማት ጥራዝ `highlighted ሆኖ አረፈው፡፡ `Highlight ሳደርግ የግርጌ ማስታወሻም ጭምር አልቀረኝም፡፡ የግርጌ ማስታወሻዎቹ ` ይኼን መጽሐፍ ተጠቅሜያለሁ! ' ከሚል ተለምዷዊ የጥቆምታ ይዘት ወጥተው ክሽን ያሉ ማብራሪያዎችንና ማራኪ የግል ምልከታዎችንም የሚያጋሩ በመሆናቸው የሚዘለሉ አይነት አይደሉም፡፡   `ሕማማትን በማነብበት ጊዜ ለመንፈሳዊ ስነ ጽሁፍና ስነ ግጥምም ተነቃቅቼ ነበር፡፡ መጽሐፉ አንብበን ብቻ እንድንቀር ሳይሆን ባነበብንበት ርዕሰ ጉዳይ ላይም ` የሆነ ነገር ' እንድንልን ስሜታችንን ይፈነቅለዋል፡፡ በተለይም የመጻፍ ጸጋ ኖሮት የሃሳብ ልምሾነት ለሚያጠቃው ብዕረኛ `ሕማማት ' ፍቱን መድኃኒት እንደሆነ አስባለሁ፡፡ 
<br>
` ሕማማት በራሱ `ብሔራዊ ቴያትርን የሚያስንቅ ትልቅ መድረክን የሚሻ ተውኔት ነው፣ አትሮንስ የሚፈልግ ስነ ግጥም ነው፣ ወንበር የሚዘረጋለት የቅኔ ቤት ሞቃት ክርክር ነው፣ ዕጣን የሚጤስበት የቅዳሴ ላይ `ተንስኡ! ' ነው፡፡ ይህን መጽሐፍ ለማንበብ በመነሳቴ ( ተንስኡ ነውና! ) ፣ አንብቤም ስጨርስ የፈጠረብኝን ስሜት በኮልታፋ አንደበቴ  ልናገርለት በመነሳቴ ( ተንስኡ ነውና! ) ዕድለኛ ነኝ፡፡ 
<br>
ስለ ሕማማት ምንም ላትል የምትችለው ካላነበብከው ብቻ ነው፡፡ ካነበብከው ግን አፍህ እንኳን ባይናገርለት ሕሊናህ ይመሰክርለታል፡፡ አንተ ውስጥህን ደስ እንዳለው ሌሎችም በማንበብ ( በማወቅ ) ከሚገኝ ደስታ ተካፋይ እንዲሆኑ ` ሕማማት የሚባል ምርጥዬዬዬዬዬ መጽሐፍ ወጥቷል! ' ብለህ ገዝተህ ባታበረክትም [ ? ] ደሞዝ እስኪደ��ስ  በቅንነት ` ርዕሱን እንደ ግብዣ ጀባ ትላቸዋለህ፡፡ አንብበህ ነጥቦችን ትይዝና ከራስህና ከወዳጆችህ ጋር ትወያይበታለህ፡፡ 
<br>
ወዳጄ `ሕማማትን ጋብዤኃለሁ፡፡ ያልኩት ሐሰት እንደሆነ እውነትም እንደሆነ አንብበህ ፍረደኝ 😀 
<br><br>
ዓቢይ ጾም ፳፻፰ ዓ.ም<br><br>
ሕማማት ለ 14ኛ ጊዜ ታትማለች <br><br>
ከተወዳጁ ገጣሚ በላይ በቀለBelay Bekele Weya ወያ ከወንድሜ ደራሲ እርሱባለውና ጃፋር ጋር መርቀን ተቀባብለናታል::

                    </p>

            </div>
            <div class="each" data-tab="24">
                <img src="../../img/Henok.jpg" alt="">
                <p class="title">ጻድቁ አቡነ ገብረ መንፈስ ቅዱስ</p>
                <p>
                    ጻድቁ አቡነ ገብረ መንፈስ ቅዱስ በዜግነት ግብፃዊ ናቸው በተጋድሎ ኢትዮጵያዊ ናቸው:: ቁጥራቸው ከባሕታዊያን እንደመሆኑና ተጋድሎአቸው በኢትዮጵያ እንደመሆኑ ግብፃውያን ጨርሶ አያውቁአቸውም:: ስለ እርሳቸው ቅድስናም የሚሰሙት ከእኛ አንደበት ነው:: 
በአንጻሩ እኛም ስለ ኢትዮጵያዊው ቅዱስ ሙሴ ጸሊም የምንሰማው ከግብፃውያኑ አንደበት ነው:: በእነርሱ አንደበት ኢትዮጵያዊው ሲባል ብንሰማም እኛ ግን በለመድንበት ጥቁሩ ሙሴ ብለን መጥራት ይቀናናል እንጂ ኢትዮጵያዊነቱን ብዙም አጉልተን አናነሳሳም:: 
በዛሬይቱ ኤርትራ ሐማሴን የተወለደው ቅዱስ አብደል መሲህ አል ሐበሺንም እንዲሁ ግብፃውያን የሚያከብሩትን ያህል በኤርትራውያንና በኢትዮጵያውያን እምብዛም አይታወቅም:: ቅዱሳኑ የዚህ ዓለም ስደተኞች መሆናቸውን ስለሚያስተውሉ መነኩሴ ሀገር የለውም ብለው የሔዱበት ሀገር አድርገው ይኖራሉ<br><br>

🌲🌲🌲🌲🌳🌳🌳🌳🌳🌿🌿🍀🌿🌿🌿<br><br>

አቡነ ገብረ መንፈስ ቅዱስ ዙሪያቸውን በአንበሳና በነብር ተከብበው የሚሔዱ አባት ነበሩ:: አቡነ አረጋዊን ደግሞ ከዘንዶ ጋር እናያቸዋለን:: ይህ ነገር ምንድር ነው? ቅዱሳኑ ከአራዊት ጋር ምን አላቸው? 

ነገሩ ወዲህ ነው ሰው በጥንተ ተፈጥሮ በቅድስና ይኖር በነበረበት በአዳምና ሔዋን ዘመን ከአራዊት ጋር ሰላም ነበረ:: አራዊትን ሳይቀር ያዝዛቸው ያነጋግራቸው ነበረ:: ሔዋን ከዕባብ ጋር በተነጋገረች ጊዜ ዕባብ አፍ አውጥቶ መናገሩ ብርቅ ያልሆነባት ለዚህ ነው::  ሰው ከእግዚአብሔር ሲጣላ ግን የሚፈሩትንና የሚታዘዙለት አራዊት መፍራት ጀመረ:: 
<br><br>
በሐዲስ ኪዳን የሰውን ክብር ወደ ቀድሞ ሥፍራው የመለሰው  ሁለተኛው አዳም መድኃኔ ዓለም ክርስቶስ ግን "በምድረ በዳም ከሰይጣን እየተፈተነ አርባ ቀን ሰነበተ ከአራዊትም ጋር ነበረ" ማር 10:13
<br><br>
እኔ ክርስቶስን እመስላለሁ ያለው ጳውሎስም የበረሃ ዕባብ ስትነድፈው ትንኝ እንደነካችው ያህል ምንም ሳይሆን ወደ እሳት አራግፎአት ቁጭ ብሎአል::  በዙሪያው የነበሩ አሕዛብ ከባሕር አደጋ ተርፎ በዕባብ መነደፉን አይተው "ይኼስ ነፍሰ ገዳይ ነው ከባሕር ስንኳ በደህና ቢወጣ እግዚአብሔር በሕይወት ይኖር ዘንድ አልተወውም" ብለው ከፈረዱበት በኁዋላ ተነድፎ ምንም እንዳልሆነ ሲያዩ ይህስ አምላክ ነው እስከማለት ደርሰው ነበር:: ሐዋ 28:6 
<br><br>
ወደ ጥንተ ተፈጥሮ አዳማዊ ቅድስናህ ስትመለስ አራዊት ይገዙልሃል:: ክርስቶስን ስትመስል እንደ አቡየ ገብረ መንፈስ ቅዱስ አንበሳና ነብር ይሰግዱልሃል:: 
አንበሳና ነብር ባታገኝ አውሬው ምላስህ አራዊት ምኞቶችህ ይታዘዙልሃል:: 
<br><br>
ቅዱስ ላሊበላ በአት ላንጽልዎ እያለ እየተማጸናቸው እንቢ ብለው የዝቋላን በረሃ የመረጡት መናኝ ገብረ መንፈስ ቅዱስ ወደ ጥንተ ተፈጥሮ ቅድስና ተመልሰው ከውድቀት ወዲህ የመጣውን የቆዳና የቅጠል ልብስ ሳይሹ በጸጋ እግዚአብሔር በብሩ ጠጉር ተሸፍነው ለሀገራችን ጸልየዋል:: ጻድቁ አባታችን አራዊትን በገሠጹበት ጸሎት ዛሬም በሀገራችን የተሠማራውን የጥላቻና የመለያየት አራዊታዊ ጠባይ ይገሥጹልን:: 
<br><br>
ዲያቆን ሄኖክ ኃይሌ <br><br>
ጥቅምት 5  2013 ዓ ም <br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>

                    </p>

            </div>
            <div class="each" data-tab="25">
                <img src="../../img/Henok.jpg" alt="">
                <p class="title"> + ጌታ ሆይ እኔ እሆንን? + </p>
                <p>
                   

ደቀ መዛሙርቱ ከጌታ ፊት በዚያች ምሽት በጭንቀት ቆመዋል፡፡ ከእናንተ አንዱ አሳልፎ ይሠጠኛል ብሎ ነግሯቸዋል፡፡ ስለዚህ ተጨንቀዋል፡፡ ጌታ ሆይ እኔ እሆንን? እያሉ ዐሥሩ ደቀ መዛሙርት ተራ በተራ ጠየቁት፡፡ 

የቀሩት ሊሸጠው ተስማምቶ የመጣው ይሁዳና ወንጌላዊው ዮሐንስ ናቸው፡፡ ይሁዳ እኔ እሆንን ማለቱ ልቡ እያወቀ ስለነበር ከዐሥሩ ጋር አብረን አንቆጥረውም፡፡ ዮሐንስ ደግሞ ለጌታ ካለው የፍቅር ጥልቀት የተነሣ እኔ እሸጠው ይሆን? የሚል ሥጋት ስላልነበረበት ‘’ጌታ ሆይ አሳልፎ የሚሠጥህ ማነው?’’ አለ እንጂ እኔ እሆንን አላለም፡፡ የሐዋርያቱ የጭንቀት ጥያቄ በማግሥቱ መልስ አግኝቷል፡፡ ሆኖም ይህንን ትሕትና የተሞላ ጥያቄያቸውን ለእኛ ሳይበጅ አይቀርም፡፡ 
በዙሪያችን ለተደረጉ ፣ ለሚደረጉ ክፉ ነገሮች ሁሉ ምክንያቱ ምንድር ነው? ጥፋቱ የማን ነው? መነሻው ምንድርን ነው? ብንባል ሁላችንም ጣት የምንቀስርበት ሰው አናጣም፡፡ 

አዳም ዕጸ በለስን ለመብላቱ ‘’ም ክን ያቴ ሔዋን ናት ‘’ አለ:: <br>

ሔዋን ‘’ዕባብ አሳተኝ ‘ አለች
ዕባብም ጠያቂ ቢያገኝ ሰይጣን ማለቱ አይቀርም ነበር፡፡
አንዳቸውም ‘’ጌታ ሆይ እኔ እሆንን?’’ ማለት አልቻሉም፡፡ እንደ ዳዊት ‘’እኔ መተላለፌን አውቃለሁ ኃጢአቴም ሁልጊዜ በፊትህ ነው’’ ማለት ያስፈልጋል፡፡
የሙሴ ወንድም አሮን በእስራኤል ግፊት ጣኦት ሠራ፡፡ ከወርቅ አቅልጦ ጥጃ አምላክ አድርጎ ሠራላቸው፡፡ ከሠራ በኋላም መሥዋዕት ለጣኦቱ አቀረበ፡፡ 
ሙሴ መጥቶ ሲቆጣ ሲያይ  ግን አሮን ፈራና በሕዝቡ አሳበበ የራሱን ድርሻ በተመለከተ ግን እንዲህ አለ
 ‘ወርቅ ሰጡኝ በእሳት ላይ ጣልሁት ይህ ጥጃ ወጣ’ {ዘጸ 32፡24}
 <br>
ራሱ ከእጃቸው ተቀብሎ በመቅረጫ ቀርጾ የሠራውን ጣኦት ‘ስጥለው ጥጃ ሆነ’ አለ፡፡ ራሱ ሕዝቡን ‘ስድ ለቅቋቸው’ የነበረ በመሆኑ ‘’ጌታ ሆይ እኔ እሆንን?’’ ብሎ ራሱን ሊከስስ ይጠበቅበት ነበር፡፡
<br>
በትምህርት ቤት ሕይወታችን የማይረሱ ቀናት ግሬድ የሚለጠፉባቸው ቀናት ናቸው፡፡ ከብዙ የመታወቂያ ቁጥር መካከል ውጤቱን ያየ ተማሪ በዚያ የትምህርት ዓይነት  A እንዳገኘ ሲያውቅ ለጓደኞቹ ‘’A አገኘሁ እኮ’’ ይላል፡፡ በተቃራኒው ‘F’ ያገኘ ከሆነ ‘’F ሠጠኝ’’ ይላል እንጂ ‘F አገኘሁ’ አይልም፡፡ A ከሆነ ያገኘው ተማሪው ነው ፤ F ከሆነ ግን በድክመቴ አገኘሁ ከማለት ይልቅ ጥፋቱ የመምህሩ ይሆናል፡፡ ነገሩን አልኩ እንጂ ሀገር ሰላም ብሎ የቆመ በር ጋር ስንጋጭም ‘በሩ መታኝ’ እንጂ መታሁት አንልም፡፡
<br>
እናም በሕይወታችን ለሆኑትና ለሚሆኑት ነገሮች ‘ጌታ ሆይ እኔ እሆንን? ማለት ትልቅ ጸሎት ነው፡፡
<br><br>
ዲያቆን ሄኖክ ኃይሌ<br><br>
ታኅሣሥ 20 2012 ዓ ም<br><br>
አዲስ አበባ<br><br>
ፎቶ :- በቅርብ ቀን የሚወጣ በዲያቆን ታምራት ገብረ ማርያም የተተረጎመ የኤፍራጥስ ወንዝ የአፋን ኦሮሞ ትርጉም መጽሐፍ የኤፍራጥስ ወንዝ 4ኛው የዲያቆን ሄኖክ መጻሕፍት የኦሮምኛ ትርጉም ነው::
<br><br>
ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: <a href=" https://www.facebook.com/officialHenokhaile/"> https://www.facebook.com/officialHenokhaile/</a><br><br>
Telegram: ahttps://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>

                    </p>

            </div>
            <div class="each" data-tab="26">
                <img src="../../img/Henok.jpg" alt="">
                <p class="title">ዮሐንስ ‹ኢየሱስ ይወደው የነበረ ሐዋርያ› ነው፡፡ </p>
                <p>
                    
 ዮሐንስ ‹ኢየሱስ ይወደው የነበረ ሐዋርያ› ነው፡፡  ምንም እንኳን የክርስቶስ ፍቅር እንደ ፀሐይ ብርሃን ለሁሉም እኩል የሚያበራ ቢሆንም የፀሐይ ብርሃን ወደ ቤታችን ውስጥ ዘልቆ ሊያበራ የሚችለው በርና መስኮታችንን በከፈትንበት መጠን እንደሆነ ሁሉ ዮሐንስም ለጌታው ፍቅር ከሌሎች በላይ የልቡን መስኮት ወለል አድርጎ ስለከፈተ የፍቅሩ ብርሃን በእርሱ ላይ ጎልቶ አብርቷልና ‹ኢየሱስ የሚወደው ደቀ መዝሙር› ሆነ፡፡ 
<br>
 ቅዱስ ዮሐንስ ከዓሥራ ሁለቱ አንዱ ቢሆንም ሐሙስ ማታ እረኛው ሲመታ ከተበተኑት በጎች ጋር አብሮ አልሸሸም፡፡ ‹ከእርሱ ጋር እንሞት ዘንድ እንሒድ› ሲሉ የነበሩት እነቶማስ ፣ አልለይህም ሲሉ የነበሩት እነጴጥሮስ ሲሸሹ ዮሐንስ ግን ጌታውን እስከመስቀል ድረስ ተከተለ፡፡ ጌታችን በክብር እየተመላለሰ ፣ ሕሙማንን እየፈወሰ ፣ ዓሣና እንጀራ አበርክቶ እየመገበ ፣ በሕጻናት ዝማሬ እየታጀበ በነበረበት ወቅት ከእርሱ ጋር ወዳጅ መሆን ብዙም አያስቸግርም ነበር፡፡ በተዋረደበትና በተሰቀለበት በዕለተ ዓርብ ከእርሱ ጋር መሆን ግን እውነተኛ ወዳጅነት ነው፡፡ 
 <br>
 ጌታችን ከእናንተ አንዱ አሳልፎ ይሠጠኛል ብሎ በተናገረበት ምሽት ‹ጌታ ሆይ እኔ እሆንን?› ብለው ሐዋርያት ሲጠይቁ ዮሐንስ ግን ወደ ጌታው ደረት ተጠግቶ ‹ጌታ ሆይ አሳልፎ የሚሠጥህ ማን ነው?› ብሎ ነበር፡፡ ይህም ዮሐንስ አሳልፎ እንደማይሠጠው ያለውን እምነት የሚያሳይ ነበር።  ዮሐንስ ከጌታ ደረት ላይ መጠጋቱ በሊቃውንቱ ዘንድ እጅግ ብዙ ትርጉም ያለው ነው፡፡ ቅዱስ ዮሐንስ አፈወርቅ ‹‹ከደረቱ ተጠጋ የሚለውን ቃል ስትሰሙ ጌታው እንዲህ እንዲቀርበው እንዴት ፈቀደለት ብላችሁ አስባችሁ ይሆን? የዚህ ድርጊት ምክንያቱ ግን ፍቅር ነው፡፡  ‹የሚወደው ደቀመዝሙር ወደ ደረቱ ተጠጋ› በማለት የገለጠውም ለዚህ ነው፡፡ ወደ ደረቱ መጠጋቱ አሳልፎ ይሠጠኛል የሚለው ክስ እርሱን እንደማይመለከተው እርግጠኛ መሆኑን ያሳያል›› ሲል ቅዱስ ቄርሎስ ዘእስክንድርያ ደግሞ ‹‹እግዚአብሔርን ለሚያዩ ሰዎች የተዘጋጀ የክብር ሥፍራ ከደረቱ መጠጋት ነው›› ይላል፡፡ 
 <br>
 ቅዱስ ዮሐንስ ወደ ጌታ ደረት መጠጋቱ በእርግጥም ትልቅ ክብር ነው፡፡ መቼም ቢሆን እግዚአብሔርን ያየው አንድስ እንኳን አልነበረም ፤ ‹በአባቱ እቅፍ ያለ አንድ ልጁ እርሱ ተረከው› እንደሚል የማናየውን እግዚአብሔር በአባቱ እቅፍ ያለ አንድ ልጁ እርሱ ‹እኔና አብ አንድ ነን ፤ አብን ያየ እኔን አየ› ብሎ ተርኮልን ነበር፡፡ እግዚአብሔር ወልድን ደግሞ ከኢየሱስ እቅፍ የተጠጋው ቅዱስ ዮሐንስ ‹በመጀመሪያ ቃል ነበረ … ቃልም ሥጋ ሆነ› ብሎ ሊተርክልን የቻለው ከጌታ ደረት በመጠጋቱ ነው፡፡ ሊቁ ‹‹ወደ ኢየሱስ ክርስቶስ ደረት እስካልተጠጋና ከኢየሱስም ዘንድ ማርያምን እናቱ አድርጎ ካልተቀበለ ሰው በቀር ወንጌልን ሊረዳ የሚችል የለም›› ይላል፡፡ በእርግጥም ቅዱስ ዮሐንስ ‹ነባቤ መለኮት› (The Theologian) እስከመባል የደረሰው ፣ መላእክት እንኳን ሳይቀሩ ነገረ እግዚአብሔርን ከእርሱ ሊማሩ የሚመኙለትና ሲሰግድላቸው እንኳን አንተ ከእኔ በምን ታንሳለህ ‹አብሬህ ባሪያ ነኝ› እስከማለት ደርሰው የሚያከብሩት ሰው ሊሆን የቻለው ከጌታ ደረት በመጠጋቱና ድንግል ማርያምንም እንደ እናት በመቀበሉ ነው፡፡ የጌታውን እናት ከተቀበላት በኋላ ድንግሊቱ ‹በልብዋ ትጠብቀው ነበር› የተባለላትን ምሥጢር ሁሉ ብትነግረው ከሐዋርያት ሁሉ በላይ የመጠቀ ፣ ነገረ መለኮትን በጥልቀት የጻፈ መጋቤ ምሥጢር ለመሆን በቃ፡፡ 
 <br>
 ጌታውን እጅግ ይወድ የነበረው ቅዱስ ዮሐንስ በዕለተ ዓርብ የጌታችንን መከራውን ባየ ጊዜ በኀዘን እጅግ ተሰቃይቶ ነበር፡፡ አባ ጊዮርጊስ በድርሰቱ ‹‹በአንጻረ መስቀል ቀዊሞ ዮሐንስ በከየ ፤ እንዘ ይብል ወይልየ ወይልየ ፤ አማዑተ ከርሱ ከመ ነደ እሳት ውዕየ›› (በመስቀሉ አንጻር ቆሞ ዮሐንስ ወይ ለእኔ ወይ ለእኔ እያለ አለቀሰ ፤ አንጀቱም እንደ እሳት ነበልባል ተቃጠለ) በማለት እንደገለጸው እንደ ኢየሩሳሌም ሴቶች ጮኾ በማይወጣለት የወንድ ልጅ ለቅሶ ቅዱስ ዮሐንስ ስለጌታው መከራ በምድር ላይ በቆየበት ዘመን ሁሉ ያልተለየውን ጥልቅ ኀዘን አዝኗል፡፡ 
 <br>
 ጌታችን ለዚህ በኀዘን ባሕር ለሚዋኝ ደቀ መዝሙሩ ምንም የማጽናኛ ቃል አልተናገረውም ፤ እስከ መስቀል ድረስ ለመከተሉም ሌላ ሽልማት አልሠጠውም፡፡ ‹እናትህ እነኋት› አለው፡፡ በእርግጥም ላዘነ ሰው ከኀዘን የምታረጋጋ ድንግል ማርያምን ከመሥጠት በላይ ምንም ማጽናኛ አለ? ለዚህ ሐዋርያ በምድር ላይ የቀረች ሀብቱን ድንግል ማርያምን ከማውረስ በላይ ምን ሥጦታ ሊሠጠው ይችላል? ‹‹እንዴት ያለ ክብር ነው? ሐዋርያውን እንዴት ባለ ክብር አከበረው? ነፍሱን ከሥጋው በለየበት በዚያች ሰዓት እናቱን እንዲጠብቅ ለደቀ መዝሙሩ ሠጠው›› 
 <br>
 በመስቀሉ ሥር የዮሐንስ ወላጅ እናቱ ማርያም ባውፍልያ እዚያው ቆማ ነበር፡፡ ጌታችን ግን የሥጋ እናት ላለው ዮሐንስ ሌላ መንፈሳዊት እናት ሠጠው፡፡ የሥጋ እናቱ ማርያም ባውፍልያ የምትለምነውን ሳታውቅ ‹በግራና በቀኝ አስቀምጥልኝ› ብላ ለልጆችዋ ሞትን የምትለምን እናት ነበረችና ለዮሐንስ ሌላ እናት ያስፈልገዋል፡፡ (ማቴ. ፳፥፳፩) ‹‹ሰአሊት ለነፍሳቲነ ሕይወተ ኦ ጸጋዊተ ምሕረት ለእለ የአምኑ በጸሎታ›› ‹‹ለነፍሳችን ሕይወትን የምትለምን በጸሎትዋ ለሚያምኑ ምሕረትን የምታሠጥ›› እናት ያስፈልገዋልና እመቤታችን ‹እነኋት እናትህ› ብሎ ሠጠው፡፡ 
 <br>
 ስለዚህ ያ ደቀ መዝሙር ‹ከዚያች ሰዓት ጀምሮ ወደ ቤቱ ወሰዳት› ወደ ቤቱ ሲባል ትቶት ጌታን ወደተከተለው መኖሪያ ቤቱ ብቻ ከመሰለን የዋሆች ነን፡፡ ‹እኔና ቤቴ ግን እግዚአብሔርን እናመልካለን›› ሲል የቤቴ ጣሪያና ግድግዳ እግዚአብሔርን ያመልካል ማለት ሳይሆን ሕይወቴ ፣ ሁለንተናዬ ፣ ቤተሰቤ ሁሉ ያመልከዋል ማለት አይደለምን? ‹ትሞታለህና ቤትህን አስተካክል› ማለት ሕይወትህን አስተካክል ማለት አይደለምን?  ‹ወደ ቤቱ ወሰዳት› ማለትም ወደ ሕይወቱ ወደማንነቱ ወደ ልቡ ወሰዳት ማለት ነው፡፡
 <br>
 ጌታችን ለሚወደው ሐዋርያ የሚወዳት እናቱን ፣ ከደረቱ ለተጠጋው ሐዋርያ ከደረትዋ አስጠግታ ያሳደገችውን እናቱን ፣ እስከ መስቀል ለተከተለው ሐዋርያ እስከ መስቀሉ ያልተለየችውን እናቱን ሠጠው፡፡ ለእርስዋም ‹እነሆ ልጅሽ› አላት፡፡ ‹‹እነሆ ልጅሽ አላት እንጂ እነሆ ይህም ሰው [በተጨማሪ እንደ] ልጅሽ ይሁን አላላትም፡፡ በዚህ ንግግሩ ለእናቱ ያላት ‹ጸንሰሽ የወለድሽው ኢየሱስ ራሱ እነሆ ልጅሽ› ነው፡፡ በእርግጥ ማንም ሰው ወደ ፍጹምነት ሲመጣ እርሱ በሕይወት አይኖርም ፤ ክርስቶስ ግን በእርሱ ውስጥ ይኖራል (ገላ. ፪፥፳)  ክርስቶስ በዮሐንስ ውስጥ ስለሚኖርም [እንደ ልጅ ይሁንሽ በማለት ፈንታ] ‹እነሆ ክርስቶስ ልጅሽ› አላት››  
 <br>
 ቅዱስ ኤፍሬም ሶርያዊ ‹እነሆ ልጅሽ› የሚለውን ቃል ይዞ ለድንግል እንዲህ ይላታል ፡- ‹‹ክርስቶስ የሚታየውን ወተት ከአንቺ ደረት ተጠግቶ ጠጥቶ ነበር ፤ ዮሐንስ ደግሞ የተሰወሩ ምስጢራት ከእርሱ ደረት ተጠግቶ ጠጥቷል፡፡ ክርስቶስ ወደ አንቺ እቅፍ በመተማመን እንደተጠጋ ዮሐንስም ወደ ክርስቶስ እቅፍ በመተማመን ተጠግቷል፡፡ ልጅሽን ድምፁን እንደምትናፍቂ ስላወቀ ለአንቺ መጽናኛ ይሆንሽ ዘንድ በገናውን [ዮሐንስ] ሠጠሽ››  
 <br>
 ጌታችን በመስቀል ላይም ሆኖ ለዮሐንስ የነበረው ፍቅር አላቋረጠም ፤ አባ ጊዮርጊስ ‹‹በመስቀሉ ግንድ ላይ ደሙ በፈሰሰ ጊዜ  በሕማሙ ጊዜ እንኳን የዮሐንስን ፍቅር አላጎደለም›› እንዳለው ‹‹በመስቀል ላይ የአይሁድን ሽሙጥ በተቀበለ ጊዜ እንኳን ‹እነሆ ልጅሽ› ብሎ ለእናቱ አደራ አድርጎ ሠጠው›› እንጂ ፍቅሩን አልቀነሰበትም፡፡  ‹ጌታ ይወደው ለነበረው ደቀ መዝሙር› ምን አደረገለት? የፍቅሩ መግለጫ ምንድን ነው? የሚል ቢኖር የፍቅሩ መግለጫ ‹እነኋት እናትህ› የሚል ሥጦታ ነበር፡፡ 
 <br>
 እመቤታችን ጌታ ለሚወደው ሰው የሚሠጣት ሥጦታ ናት፡፡  እርስዋን እንደ እናት ለመቀበልም እንደ ዮሐንስ መሆን ያስፈልጋል፡፡ የዓሣ ማጥመጃ መረቡን ጥሎ ሁሉን ነገር ትቶ ጌታውን የተከተለ ፣ ስለ ጌታው ክብር ከማንም በላይ በቅናት የተቃጠለ ፣ በጌታው የተወደደ ፣ ወደ ክርስቶስ ወደ ደረቱ የተጠጋ ፣ በታማኝነት እስከ መስቀሉ የተከተለ ካልሆነ በቀር የእርስዋ እናትነት ለማን ሊገባው ይችላል? 
 <br>
 ለዚህ ክብር የማይገባ ፣ ከመስቀሉ አጠገብ መቆም ተስኖት የራቀ ሰው ግን የእመቤታችን እናትነትዋ አይዋጥለትም ፤ ጭራሽ ‹እነኋት እናትህ ያለው ለዮሐንስ ነው እንጂ ለእኛ ነው ወይ› እያለ አፉን ሞልቶ ይከራከራል፡፡ እንዲህ የምትል ወንድሜ! እንዲህ በማለትህስ እውነት ተናገርህ እንጂ አልተሳሳትክም፡፡ በእርግጥም የእርስዋ እናትነት ለአንተ አይደለም ፤ እንደ ዮሐንስ ላሉት ብቻ ነው፡፡ እርስዋን እናቴ ለማለት ገና ሁሉን ትቶ መከተል ፣ የምሥጢር ሐዋርያ መሆን ፣ ወደ ደብረ ታቦር ወጥቶ የጌታን ክብር መመልከት ፣ ወደ ጌታ ደረት መጠጋት ፣ እስከ መስቀሉ ድረስ መከተል ይቀርሃል፡፡ ለእናቱ ፍቅር ማጣትህ ከክርስቶስ ደረት ያለመጠጋትህና ኢየሱስ የሚወደው ደቀ መዝሙር ያለመሆንህ ማሳያ ነው፡፡ ድንግል ማርያምን እንኳን እንደ ዮሐንስ በእናትነት ለመቀበል ቀርቶ ‹ጸጋን የሞላብሽ ሆይ ደስ ይበልሽ› ለማለት እንኳን እንደ መልአኩ ገብርኤል ‹በእግዚአብሔር ፊት መቆም› ያስፈልጋል፡፡
 <br>
 እናትነትዋን ፈልገው ፣ ፍቅርዋ እንደ ውኃ ጠምቷቸው ዓለምን ጥለው የመነኑ ስንት አሉ መሰለህ? ‹ድንግል ሆይ ወደ እኔ ነይ› እያሉ ሰዓታት የሚቆሙ ፣ እግርዋ የረገጠውን ፣ ጥላዋ ያረፈበትን የሚልሱ ስንት ዮሐንሶች አሉ መሰለህ? እግዚአብሔር የተቀመጠባትን መሰላል ሊያዩአት ናፍቀው ድንጋይ የተንተራሱ ስንት ያዕቆቦች በየምድረ በዳው አሉ መሰለህ? አንተ ግን ጭራሽ ‹እናቴ አትባልም› ትላለህ፡፡ እውነትህን ነው እርስዋ ለትሑታን እንጂ ለትዕቢተኞች እናት አይደለችም፡፡ ሥጦታን ለመቀበል እኮ አቅም ያስፈልጋል፡፡ የሚቀበልበት ጫንቃ ‹ከተሰጠው በቀርም ሊቀበል የሚችል ማንም የለም›  
 <br>
 ጌታህ ‹እናትህ እነኋት› ሲልህ የምትሰማው አንተ እንደ ዮሐንስ መሆን ስትችል ነው፡፡ ከዚያም በኋላ ነው ወደ ቤትህ ልትወስዳት የምትችለው፡፡ ይህንን ሁሉ መንገድ ካልተጓዝህ ግን እናትነትዋ ለአንተ አይታይህም፡፡ 
 <br>
 ጌታችን በዕለተ ዓርብ እናቱን ‹እነኋት› ብሎ የሠጠው ፈርተው ለሸሹት ደቀ መዛሙርት ሳይሆን ፍርሃትን አሸንፎ ለቆመው ለዮሐንስ ነበር፡፡ ምክንያቱም እርስዋ ‹የአሸናፊዎች የሰማዕታት እናት› (እመ ሰማዕታት መዋዕያን) ናት እንጂ እናትነትዋ ፈርተው ለሚክዱት አይደለም፡፡ ለአስቆሮቱ ይሁዳ ‹እናትህ እነኋት› ብሎ አልሠጠውም፡፡ የእርስዋ እናትነት በገንዘብ ለሚታለሉ ዘራፊዎች አይገባም፡፡ ወዳጄ ሆይ እስቲ አስበው እንደ ይሁዳ እየሸጥከው እንዴት ‹እናትህ እነኋት› ብሎ ይሥጥህ? ዮሐንስ እርስዋን ወደ ቤቱ ወስዶ የፈሰሰለት የመለኮት ምሥጢር ሁሉ በአንተ ደጅ ግን አያልፍም፡፡ ምክንያቱም እግዚአብሔር የዘጠኝ ወር ማደሪያ ቤቱን ለወንበዴዎች አይሠጥም ፤ ቤቱማ የጸሎት ቤት ትባላለች እንጂ የወንበዴዎች ዋሻ አይደለችም፡፡    
 <br><br>
ዲያቆን ሄኖክ ኃይሌ <br><br>
ጥቅምት 4 ቅዱስ ዮሐንስ ወልደ ነጎድጓድ<br><br>
"ሕማማት" ከተሰኘው መጽሐፍ ገጾች የተወሰደ።<br><br>
ሥዕል :- ቃና ዘገሊላ መንደር ያነሣሁት <br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="27">
                <img src="../../img/Henok.jpg" alt="">
                <p class="title">+ የሠላሳ ሦስት ዓመታት ዕንባ +</p>
                <p>
                    

​የዮሐንስ ወንጌል ‹ቃል ሥጋ ሆነ በእኛም አደረ› ብሎ ስለ አምላክ ሰው መሆን ፤ ስለ ሰው አምላክ መሆን ምሥጢር በግልፅ የሚናገር ነገረ መለኮታዊ ወንጌል ነው፡፡ ይህ ወንጌል ከሌሎቹ ወንጌላት እጅግ 
ዘግይቶ የተጻፈ ቢሆንም ‹በመጀመሪያ ቃል ነበረ ፤ ቃልም በእግዚአብሔር ዘንድ ነበረ› ብሎ ስለሚጀምር ከኦሪት ዘፍጥረትም የሚቀድም አሳብን የያዘ ነው፡፡ ቅዱስ ሉቃስ ወንጌሉን ሲጽፍ ‹ሁሉን ከመጀመሪያው 
ተከትዬ ልጽፍ መልካም ሆኖ ታየኝ› ብሎ ቢጽፍም ‹ለመጀመሪያም መጀመሪያ አለውና› ከእርሱ በኋላ የጻፈው ዮሐንስ ወንጌሉን ከምድር አንሥቶ ወደ ቅድመ ዓለም ወሰደው፡፡ መጽሐፍ ቅዱስን ከሥር 
ከመሠረቱ ጀምሬ ላንብብ ብሎ የሚነሣ ሰው መነሣት ያለበትም ከዚህ ዓረፍተ ነገር ነው፡፡ (ዮሐ. ፩፥፩)
<br>
​ወንጌላዊው ‹‹ያ ቃል ሥጋ ሆነ በእኛም አደረ›› ብሎ ቀጥታ ወደ አምላክ ሰው መሆን ጉዳይ ከመግባቱ በፊት ‹በመጀመሪያ ቃል ነበረ ፤ ቃልም በእግዚአብሔር ዘንድ ነበረ› የሚለውን ማስቀደም ነበረበት፡፡ 
ስለዚህ የወንጌሉን መግቢያ በሆነው ከ፩‐፲፰ ክፍለ ንባብ ውስጥ ከ፩‐፲፫ ያለውን ክፍል የእግዚአብሔር ቃል ከቅድመ ዓለም ጀምሮ እንደነበረ፣ ዓለምን እንደፈጠረ ፣ ወደ ዓለም ይመጣ እንደነበረ ፣ በዓለሙም 
እንደነበረ ወዘተ በሚገልጹ ቃላት ተሞልተዋል፡፡ ይህንን አብራርቶ መሠረት ከጣለ በኋላ ‹ቃል ሥጋ ሆነ ፤ በእኛም አደረ› ብሎ ወደ ምሥጢረ ሥጋዌ መጥቷል፡፡
<br>
​‹ኢየሱስ ክርስቶስ በመስቀል ላይ ተሰቀለ› ብለን ለመናገር ስንነሣም ይህንን የወንጌላዊውን የአጻጻፍ ስልት ልንከተል ግድ ይለናል፡፡ ወንጌላዊው ‹ቃል ሥጋ ሆነ› ከማለቱ ፊት ‹በመጀመሪያ ቃል ነበረ ፤ 
ቃልም በእግዚአብሔር ዘንድ ነበረ› ማለት አስፈልጎት ነበር፡፡ እኛም ‹ኢየሱስ ክርስቶስ ተሰቀለ› ለማለትም ‹በመጀመሪያ ሕጻን ነበረ ፤ ሕጻኑም በማርያም ዘንድ ነበረ› ብለን ከመነሻው መጀመር ያስፈልገናል፡፡
<br>
​የክርስቶስ የማዳን ሥራው በመስቀል ላይ ፍጻሜውን አገኘ እንጂ ከተፀነሠበትና ከተወለደበት ጊዜ አንሥቶ የሚያደርጋቸው ነገሮች ሁሉ ለእኛ መዳን እጅግ ወሳኝ ነበሩ፡፡ የሰው ልጅ መዳን የተከናወነው በዕለተ 
ዓርብ መስቀል ላይ በተፈጸመው ካሣ ብቻ አይደለም፡፡ እንደዚያ ቢሆን ኖሮ ክርስቶስ ከድንግል ማርያም ሳይወለድ ፣ በጥቂቱ ሳያድግ እንደ መጀመሪያው አዳም ከመሬት የሠላሳ ዓመት ጎልማሳ ሆኖ ተገኝቶ ፣ 
ሦስት ዓመትዋን አስተምሮ በተሰቀለ ነበር፡፡
<br>
​የክርስቶስ የማዳን ሥራ ግን በድንግልና ከመፀነሱና ከሕፃንነቱ ጊዜ የሚጀምር የካሣና የመሥዋዕትነት ሥራ ነበር፡፡ ለዚህም ነው ክርስቶስ ሲሰቀል በዓይኑ ያላየው አረጋዊው ስምዖን በሥጋ ተወልዶ ስላየው ብቻ
 ‹‹ዓይኖቼ ማዳንህን አይተዋልና ባርያህን በሰላም ታሰናብተዋለህ›› ያለው፡፡ (ሉቃ. ፪፥፴፩) በዚህ ምክንያት ስለመዳናችን ስንናገር ‹‹የመመኪያችን ዘውድ የመድኃኒታችን መጀመሪያ የንጽሕናችንም መሠረት
 እኛን ስለማዳን ሰው የሆነ የእግዚአብሔርን ቃል በወለደችልን በድንግል ማርያም ተገኘልን›› ብለን እንጀምራለን፡፡​
 <br>
​እመቤታችን አምላክ ከእርስዋ እንዲወለድ ነጻ ፈቃድዋን ከሰጠችበት ቅጽበት ጀምሮ ወልዳ ያሳደገችበት ሒደት ሁሉ በሰው ልጅ የመዳን ታሪክ ውስጥ እጅግ ወሳኝ ሥፍራ ያለው ነው፡፡ እግዚአብሔር ለእኛ ራሱን 
ይሠጥ ዘንድ አስቀድማ ‹እነሆኝ የጌታ ባሪያ› ብላ ራስዋን ለእግዚአብሔር የሰጠችው የዓሥራ አምስት ዓመትዋ ብላቴና ያለ ወንድ ዘር ትወልጃለሽ የሚለውን የመልአኩን ቃል ከማመንዋ ጀምሮ ለሰው ልጅ 
ድኅነት ዕድሜዋን የሰጠች ፣ ስደትንና ኀዘንን ለመታገሥ ወስና ራስዋን ለፈጣሪዋ ያስረከበች ነበረች፡፡
<br>
​በነቢያት የተነገረለትን አምላክ እንደምትወልድ ፣ እርሱም ሕዝቡን ከኃጢአታቸው እንደሚያድናቸው የተነገራት ድንግል ፣ በቤተ መቅደስ አድጋ ስለ መሲሑ የተነገሩ ትንቢቶችን የሰማችው ድንግል ፣ በመንፈስ ቅዱስ
 ተሞልታ ስላለፈው ብቻ ሳይሆን ለወደፊት ስለሚነሡት ‹ትውልድ ሁሉ› አውቃ ትንቢትን የተናገረችው ድንግል የልጅዋን የማዳን ዕቅድ ባወቀችበት መጠን ያለፈችበት የኀዘን መንገድም ከባድ ነበር፡፡ ስለዚህም 
ጌታችን ከተወለደበት ጀምሮ እስከተቀሰለበት ድረስ ያሉት ሠላሣ ሦስት ዓመታትም ለእናቱ ለድንግል ማርያም የዕንባና የጭንቀት ዓመታት ነበሩ፡፡
<br>
​የእመቤታችን ኀዘን የሚጀምረው ጌታችንን ይዛ ወደ ቤተ መቅደስ ከሔደችበት ከስምንተኛው ቀን ጀምሮ ነው፡፡ በዚያች ዕለት በቤተ መቅደስ ክርስቶስን ሳያይ ሞትን እንዳያይ በመንፈስ ቅዱስ ተረድቶ የነበረው
 አረጋዊው ስምዖን ጌታችንን ተቀብሎ ካቀፈው በኋላ አንድ ትንቢት ተናገረ ፡-
 <br>
​‹‹እነሆ የብዙዎች ልብ አሳብ ይገለጥ ዘንድ ይህ በእስራኤል ላሉት ለብዙዎች ለመውደቃቸውና ለመነሣታቸው ምልክት ሆኖ ተሾሞአል ፤ በአንቺም ደግሞ በነፍስሽ ሰይፍ ያልፋል›› (ሉቃ. ፪፥፴፭) ብሎ ልጅዋ ለብዙዎች ማመንና መካድ ምልክት እንደሆነና በሚደርስበት የመስቀል ላይ መከራ ምክንያትም በእርስዋም ላይ ስለሚደርሰው እንደ ሰይፍ ልብ የሚከፍል ኀዘን ጨምሮ ነገራት፡፡ እመቤታችን ካዘነቻቸው ታላላቅ ኀዘናት አንዱም በዚህ ቀን ያዘነችው ኀዘን ነበረ፡፡
<br>
​እዚህ ላይ ለአፍታ ቆም ብለን ሁኔታውን ለማገናዘብ እንሞክር፡፡ ሕጻን ልጅ ታቅፋ የሔደች ማንኛዋስ እናት ብትሆን አንድ ሽማግሌ ልጅዋን ታቅፎ ይዞ ልጅዋ ብዙ መከራ እንደሚደርስበትና እርስዋም ኀዘን 
እንደሚደርስባት ሲነግራት ምን ያህል ትደነግጥ ይሆን? ምናልባትም ከሽማግሌው እጅ ልጅዋን በቁጣ ነጥቃ እንደ አቤሜሌክ ‹አእምሮውን ያጣ ሽማግሌ ባልኩህ ነበር› ብላው ትሔድ ይሆናል፡፡
<br>
​ድንግል ማርያም ልጅዋን ለአረጋዊው የሰጠችው ግን በመንገድ ላይ ሳይሆን በቤተ መቅደስ ውስጥ ነበር፡፡ ስምዖንም የተነገረላትን ድንግልን ከምትወልደው አማኑኤል ጋር ለማየት ለብዙ ዘመናት ሲጠባበቅ የነበረ 
መንፈስ ቅዱስ የሚያናግረው ጻድቅ ሰው እንጂ ተራ ሽማግሌም አልነበረም፡፡ ስለዚህ ስለ ልጅዋ መከራም ሆነ ስለ እርስዋ ኀዘን የተናገረው በመንፈስ ቅዱስ እንደሆነ ታውቃለች፡፡ ይህን አረጋዊ ከሸመገለና ካረጀ
 በኋላ ትንቢት ያናገረው ኤልሳቤጥን ከሸመገለችና ካረጀች በኋላ በታላቅ ድምፅ ጮኻ ‹‹አንቺ የተባረክሽ ነሽ ፤ የማኅፀንሽም ፍሬ የተባረከ ነው›› ብላ እንድትናገር ያደረጋት መንፈስ ቅዱስ ነው፡፡
 <br>
​ስለዚህ እመቤታችን ስለ ልጅዋ ሞት ትንቢትን ከሰማችበት ከዚያች ዕለት ጀምሮ የኀዘን ጉዞዋን ጀመረች፡፡ ንጉሥ ዳዊት እንኳን ስለ ልጁ ‹‹የተወለደልህ ልጅ ፈጽሞ ይሞታል›› ተብሎ ሲነገረው እጅግ ኀዘን 
ወድቆበት ነበር፡፡ ‹‹ዳዊትም ጾመ ፤ ገብቶም በመሬት ላይ ተኛ፡፡ የቤቱም ሽማግሌዎች ተነሥተው ከምድር ያነሡት ዘንድ ከአጠገቡ ቆሙ ፤ እርሱ ግን እንቢ አለ ፤ ከእነርሱም ጋር እንጀራ አልበላም››
 (፪ሳሙ. ፲፪፥፲፬)  ንጉሥ ዳዊት በዝሙት ስለወለደው ልጁ ሞት ሲነገረው እንዲህ በኀዘን ኩርምት ካለ እመቤታችን በድንግልና ስለወለደችው ልጅዋ ሞት ስትሰማ ምንኛ ትጨነቅ ይሆን?
 <br>
​ምናልባት የዳዊት ልጅ ወዲያው የሚሞት በመሆኑ ገና ከሠላሳ ሦስት ዓመታት በኋላ ልጅዋ ከሚሰቀለው እናት ጋር ኀዘኑ አይነጻጸርም ብለን እናስብ ይሆናል፡፡ ነገር ግን ይህ እውነታ ኀዘንዋን ከዳዊት ኀዘን
 የበለጠና የከፋ ያደርገዋል፡፡ የአብርሃምና ይስሐቅን ታሪክ እስቲ መለስ ብለን እናስታውስ፡፡ አብርሃም ልጁን ይስሐቅን እንዲሠዋ ከተነገረው በኋላ እስከ ሞርያ ተራራ ድረስ ሦስት ቀናትና ሦስት ሌሊቶች ከልጁ 
ጋር ተጉዞ ነበር፡፡ ልጁ እንደሚሞት እያሰበ ከሚያሳሳው ልጁ ጋር የተጓዘባቸው እነዚያ ሦስት ቀናት ለአብርሃም እጅግ አስጨናቂ ቀናት ነበሩ፡፡
<br>
​ልጅዋ በመስቀል ላይ እንደሚሞት እያወቀች ለሠላሳ ሦስት ዓመታት አብራው የቆየችው ድንግል ምንኛ ትጨነቅ ይሆን? ዕድሜው በጨመረ ቁጥር ወደ መስቀሉ እየቀረበ እንደሚመጣ እያወቀች ፣ እንደ 
ሐዋርያቱ እንኳን አትሰቀል አትሙት ሳትለው የቆየችው ድንግል ምን ያህል ትጨነቅ እንደነበር ማሰብ አያዳግትም፡፡ ሆኖም የእመቤታችን ታላቅ ኀዘን የልጅዋን መከራ ከስምዖን ትንቢት ውስጥ በመስማትዋ 
ብቻ ያበቃ አልነበረም፡፡ ትልቁ ሄሮድስ ‹‹ሕጻኑን ሊገድለው ይፈልጋል›› በተባለችበት ጊዜስ ምን ሆና ይሆን?
<br>
​ጨካኙ ንጉሥ ሄሮድስ የተወለደውን የአይሁድ ንጉሥ ለመግደል በጭካኔ በተነሣ ጊዜ መንገድ ወጥታ የማታውቀው የገሊላዋ ብላቴና እርስዋ ሕጻን ሆና ሕጻንዋን ታቅፋ ለስደት በወጣች ጊዜ የነበራትን ኀዘንስ
 በምን እንገልጸዋለን? አባ አርከ ሥሉስ እንዳለው ልጅዋን በጉያዋ ሸሽጋ በምትሸሽበት ጊዜ ከጭንቀትዋ የተነሣ ገሊላዊትዋ ድንግል ማርያም መሬት ጠብባት መድረሻ አጥታ ነበር፡፡
 <br>
​መውጫ መግቢያውን ሳታውቅ በቤተ መቅደስ ውስጥ ያደገችው ድንግል ወደ ግብፅ በረሃ እንደ ወፍ የተንከራተተችው መንከራተት ፣ እንደ አንበሳ የሚያስፈሩት የነዳዊትና የነሰሎሞን ልጅ ድንግል ልጅዋን ታቅፋ
 መሸሽዋ ፣ የደረሰባት ኀዘን ፣ ረሃብና ጥም ፣ ያፈሰሰችው ዕንባ እስከዛሬ ድረስ በቤተ ክርስቲያናችን የጥልቅ ተመሥጦ ምንጭ ነው፡፡ የስደትዋን ነገር በጾም ለማሰብ የፈቀዱ ክርስቲያኖች በሚጾሙበትና በውብ
 ማኅሌት ስለ እነዚያ የስደት ወራት በሚታሰብበት በዘመነ ጽጌ ስለ ኀዘንዋ ብዙ ይባላል፡፡
 <br><br>
‹‹ርኢክሙኑ ወለተ ደክታመ<br>
ሐዚላ ሕጻነ ትጎይይ ገዳመ<br>
አኀሥሠኪ ወእብል እንዘ አዐይል አድያመ<br>
ማርያም ጸዋሪተ ኃይል ዘኢለመድኪ ድካመ<br>
አንደደኒ ሥራሕኪ ከዊኖ አፍሐመ››<br>
 
​‹‹አንዲት የደከማት ታናሽ ብላቴና ሕጻን ታቅፋ ወደ ምድረ በዳ ስትሸሽ አይታችኋልን? እያልኩ በየከተማ እየዞርሁ እፈልግሻለሁ! ኃይልን የተሸከምሽ ፣ ድካምን ያልለመድሽው ማርያም ሆይ መንከራተትሽ እንደ
 ፍሕም እሳት ሆኖ አቃጠለኝ!››<br>

‹‹አይቴ ኀለፈት እምዕያማ ማርያም ጣዕዋ<br>
ኀሠሥክዋ በቤተልሔም ወኢረከብክዋ<br>
እሴአለክሙ ሰብአ ገሊላ እመ ርኢክምዋ<br>
ንግሩኒ ዜናሃ ወአርእዩኒ ፍናዋ<br>
ኀበ ሖረት በብካይ እትልዋ<br>

​​‹‹ታናሽዋ ጊደር ማርያም ወዴት አለፈች? በቤተ ልሔም ፈለግኳት ግን አላገኘኋትም፡፡ የገሊላ ሰዎች ሆይ እለምናችኋለሁ ፤ ካያችኋት ንገሩኝ የሔደችበትንም መንገድ አመልክቱኝ! ወደ ሔደችበት በለቅሶ 
እከተላታለሁ!›› ይላል የድንግሊቱ ኀዘን ዘልቆ የተሰማው የሰቆቃወ ድንግል ደራሲ አባ አርከ ሥሉስ
<br>
​ያዕቆብ ወደ ግብፅ ሲሰደድ ልጅህ ዮሴፍ በግብፅ ተሾሟል ተብሎ ተነግሮት ፣ ልቡ በደስታ ተሞልቶ ፣ ረሃቡን ሊያስታግሥና በምቾት ሊኖር ነበር፡፡ ጉዟቸውም ከግብፅ ፈርዖን በተላከላቸው ልዩ የቤተ መንግሥት
 ሰረገላ ነበር፡፡ (ዘፍ. ፵፮፥፭) የያዕቆብ ዘመድ ድንግል ማርያም ግን ወደ ግብፅ የሔደችው አንድም የሚያውቃት ሰው ሳይኖር ነበር፡፡ በኀዘንና በዕንባ ተሞልታ ፣ ወደ ረሃብ ምቾት በሚነሣ የአህያ ጀርባ ላይ ተጭና ነበር ፡፡
 <br>
​ባለቅኔው ‹‹ሐሜትን የማትፈራው ማርያም የሕይወት እንጀራን (ክርስቶስን) ተሸክማ በመንገድ ላይ የእንጀራን ፍርፋሪ ለመነች››  (ማርያም ድንግል ዘኢትፈርህ ሐሜተ ፤ ፍርፋራተ ኅብስት ሰአለት በፍና 
እንዘ ትፀውር ኅብስተ››) እንዳሉት አምላክን በእጆችዋ ታቅፋ በረሃብና ጥም እስከ ልመና ደርሳለች፡፡ በአጠቃላይ በእነዚያ ሦስት ዓመታት ዲያብሎስ ያሳደዳት ሴቲቱ ድንግል ማርያም የሕጻናትን ደም 
እንደወንዝ ከኋላዋ ያፈሰሱት የሄሮድስ ወታደሮች ልጄን እንዳይገድሉብኝ በሚል ጭንቀትን ፣ ረሃብንና ጥምን ፣ መራራ ኀዘንን አሳልፋለች፡፡ (ራእ. ፲፪፥፲፬‐፲፮)
​በእነዚህ የስደት ወራት ድንግል ማርያም የደረሰባት ጭንቀትና ኀዘን በቅዳሴያችን እንዲህ እያልን ከልጅዋ እንድታማልደን እንለምናታለን፡፡
<br>
​‹‹ድንግል ሆይ ርጉም በሆነ በሄሮድስ ዘመን ከርሱ ጋራ ካገር ወደ ሀገር ስትሸሺ ካንቺ ጋራ መሰደዱን አሳስቢ፡፡ ድንግል ሆይ ከዓይኖችሽ የፈሰሰውንና በተወደደ ልጅሽ ፊት የወረደውን መሪር ዕንባ አሳስቢ ፤ 
ድንግል ሆይ ረሃቡንና ጥሙን ችግሩንና ኀዘኑን ከርሱ ጋራ የደረሰብሽን ጭንቅ ሁሉ አሳስቢ›› (ቅዳሴ ማርያም ኀዳፌ ነፍስ)
<br>
​የእመቤታችን ኀዘንና ጭንቀት ከስደት ከተመለሰች በኋላም አላበቃም፡፡ ጌታችን የዓሥራ ሁለት ዓመት ልጅ ሳለ ለፋሲካ በዓል ወደ ኢየሩሳሌም ወጥተው ነበር፡፡ ‹
‹ሲመለሱ ግን ብላቴናው ኢየሱስ በኢየሩሳሌም ቀርቶ ነበር ፤ ዮሴፍና እናቱም አላወቁም ነበር፡፡ ከመንገደኞች ጋር የነበረ ስለመሰላቸው የአንድ ቀን መንገድ ሄዱ ከዘመዶቻቸውም ከሚያውቋቸውም ዘንድ 
ፈለጉት ባጡትም ጊዜ እየፈለጉት ወደ ኢየሩሳሌም ተመለሱ፡፡ 
<br>
ከሦስት ቀንም በኋላ በመምህራን መካከል ተቀምጦ ሲሰማቸውም ሲጠይቃቸውም በመቅደስ አገኙት፡፡ የሰሙትም ሁሉ በማስተዋሉና በመልሱ ተገረሙ፡፡ ባዩትም ጊዜ ተገረሙ ፤ እናቱም ልጄ ሆይ ለምን እንዲህ
 አደረግህብን? እነሆ አባትህና እኔ እየተጨነቅን ስንፈልግህ ነበርን አለችው፡፡ እርሱም ፡- ስለ ምን ፈለጋችሁኝ በአባቴ ቤት እኖር ዘንድ እንዲገባኝ አላወቃችሁምን? አላቸው›› (ሉቃ. ፪፥፪‐፵፱)      
 <br>
​ተሰድዳ ከሰይፍ ያተረፈችው ልጅዋ ከስደት ይዛው በተመለሰች በጥቂት ዓመታት ልዩነት ሲጠፋባት በአርኬላዎስ ወገኖች እጅ ገብቶ ይሆን ብላ በጽኑ ተጨንቃ ነበር፡፡ ‹ነፍሴ የወደደችውን አያችሁትን› 
እያለችም ልጅዋን ፍለጋ ለሦስት ቀናት ያህል ተንከራትታ ነበር፡፡ ልጅ ጠፍቶበት የሚያውቅ ሁሉ ይህንን ጭንቀት ይረዳዋል፡፡ በሕይወትዋ ሁሉ ለእኛ ምሳሌ የምትሆነው ድንግል ክርስቶስ ለሦስት ቀናት ብቻ
 ከእርስዋ ቢጠፋባት ፍለጋ መውጣትዋም የሚያስተምረን ነው፡፡
 <br>
​ከብዙዎቻችን ሕይወትና ልብ ውስጥ መድኃኔ ዓለም ክርስቶስ ከጠፋ ስንት ቀን ሆኖት ይሆን? እኛስ ከውስጣችን ያጣነውን ጌታችንን መፈለግ የለብንም ትላላችሁ? እመቤታችን ከመንገደኞች ጋር ወይም
 ከዘመዶች ጋር ፈልጋ አላገኘችውም ፤ በመጨረሻ ግን በቤተ መቅደስ አገኘችው፡፡ ክርሰቶስን በዘርና በዘመድ አናገኘውም፡፡ የእርሱ መገኛ በቤተ መቅደስ ነው፡፡ 
 <br>
‹‹የሚፈልጉት የት ሊያገኙት እንደሚችሉ ተማሩ ፤ የትም ሳይሆን በቤተ መቅደስ ነው፡፡ በቤተ ክርስቲያን ፈልጉት ፣ በቤተ ክርስቲያን ውስጥ ካሉ መምህራን ዘንድ ፈልጉት›› እንዳለ ሊቁ መድኃኔ ዓለምን
 በየመንገዱ ማግኘት አይቻልም ፤ በቤተ መቅደስ ከአባቶች ዘንድ ግን ይገኛል፡፡
​በእውነት ክርስቶስን ያገኘ ጌታን ካገኘሁ ይበቃኛል ብሎ ከቅድስት ቤተ ክርስቲያን ሊርቅ አይችልም ፤ ይልቁንስ ‹‹ነፍሴ የወደደችውን አገኘሁት ፤ ወደ እናቴም ቤት ወደ ወላጅ እናቴ እልፍኝ እስካስገባው ድረስ
 አልተውሁትም›› ሊል ይገባዋል፡፡ 
 <br>
የእናት ቤት የወላጅ እናታችን እልፍኝ መድኃኔ ዓለም ክርስቶስን የምናገኝባት ቅድስት ቤተ ክርስቲያን ናት፡፡ ከቤተ ክርስቲያን ውጪ የሚገኝ ክርስቶስ ወይም ከቤተ ክርስቲያን የሚያስወጣ ክርስቶስ እርሱ 
እውነተኛው ክርስቶስ አይደለም፡፡ ‹‹ማንም ክርስቶስ ከዚህ አለ ወይም ከዚያ አለ ቢላችሁ አትመኑ ፤ ሐሰተኞች ክርስቶሶች ይነሣሉና፤ እነሆ አስቀድሜ ነገርኳችሁ እነሆ በበረሃ ነው ቢሏችሁ አትውጡ ፤ 
እነሆ በእልፍኝ ነው ቢሉአችሁ አትመኑ›› ብሎ ነግሮናልና፡፡ (መኃ. ፫፥፬ ፤ ማቴ. ፳፬፥፳፫‐፳፮)  
<br>
​እመቤታችን ልጅዋን በቤተ መቅደስ ባገኘችው ጊዜ ጌታችን በአይሁድ መምህራን ሥር በትሕትና ተቀምጦ ነበር፡፡ በመልሱ ብቻ ሳይሆን እንደ ሕጻናት ልማድ በጥያቄው ያስደንቃቸውና ያስተምራቸው ነበር፡፡ 
እናቱ ወደ እርሱ ስትቀርብ እንደ ሌሎች ወላጆች በቁጣ አልጮኸችበትም፡፡ ከጸሎት በማይተናነስ እርጋታና በሚያራራ ቃል ‹‹ልጄ ሆይ ለምን እንዲህ አደረግህብን? እነሆ አባትህና እኔ እየተጨነቅን ስንፈልግህ
 ነበርን›› አለችው፡፡
 <br>
ትሕትናዋ የማያቆመው ድንግል እኔና አባትህ ብላ ራስዋን አላስቀደመችም:: በመጀመሪያ እርሱን አስቀድማ ‹እነሆ አባትህና እኔ› ብላ ጻድቁ ዮሴፍን ‹አባትህ› ብላ ጠራችው፡፡ ይህንን ያለችው ቅዱስ ኤፍሬም
 እንዳለው ክርስቶስ የዮሴፍ ልጅ እንደሆነ ለሚመስላቸው በዚያ ለተቀመጡት አይሁድ ሕሊና እና እንደ አባት ያሳደገውን ዮሴፍንም ለማክበር ብላ እንጂ እንደ ፊልጶስ ባለማወቅ አይደለም፡፡ (ዮሐ. ፩፥፵፮) ይህንን የእመቤታችንን ንግግር ይዘው ክርስቶስ የዮሴፍ ልጅ ነው የሚሉ እንዳይኖሩ ግን ጌታችን እዚያው ሥፍራ ላይ ‹በአባቴ ቤት እኖር ዘንድ እንዲገባኝ አታውቁምን› በማለት አባቱ ዮሴፍ ሳይሆን እግዚአብሔር አብ መሆኑን አመልክቷል፡፡
 <br>
​ጌታችን ለሦስት ቀናት ያህል የጠፋው ለምንድር ነው? ‹ልጄ ሆይ ለምን እንዲህ አደረግህብን?› የሚለው ጥያቄ መልሱ ምን ይሆን? ይህን ያደረገው ‹‹የተወለደው በማርያምና በዮሴፍ ቤት ሊቀመጥ ሳይሆን
 የእውነትን እውቀት ያስተምር ዘንድ ሥርዓትን ይፈጽም ዘንድ እንደሆነ ለማስረዳት ነው›› (ወከመ ያለቡ ውእቱሰ ኢተወልደ ከመ ይንበር ውስተ ቤተ ማርያም ወዮሴፍ አላ ባሕቱ ከመ ይምሀር አእምሮተ 
ጽድቅ ወይፈጽም ሥርዓተ››) እንዲል፡፡ ከዚያም በኋላ ‹ከእነርሱም ጋር ወርዶ ይታዘዝላቸውም ነበር› ተብሎ መጻፉ ደግሞ የቱንም ያህል መንፈሳውያን ብንሆን ለወላጆቻችን መታዘዝን ማስቀደም እንዳለብን
 የሚያስተምር ነው፡፡ (ሉቃ. ፪፥፶፩)
 <br>
​ጌታችን ለሦስት ቀናት ጠፍቶ መገኘቱ እንደ ቅዱስ አምብሮስ ያሉት ሊቃውንት ትንሣኤውን ያመለክታል ይላሉ፡፡ የደብረ ገሪዛን ጉንዳጉንዲ ትርጓሜ ወንጌልም ጌታችን ይህንን ያደረገው በመቃብር ሦስት ቀናት 
መቆየቱን የሚያስረዳ ትንቢት እንደሆነና በሦስተኛው ቀን ለማርያምና ለዮሴፍ መገለጡም ከትንሣኤው በኋላ ለመግደላዊት ማርያምና ለደቀ መዛሙርቱ የሚገለጥ መሆኑን የሚያሳይ እንደሆነ በውብ መንገድ 
አነጻጽሮ አስቀምጦታል፡፡
<br><br>
ዲያቆን ሄኖክ ኃይሌ<br><br>
መስከረም 28 2013 ዓ ም<br><br>
ለዘመነ ጽጌ ከሕማማት ገጾች <br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="28">
                <img src="../../img/Henok.jpg" alt="">
                <p class="title">+ ከመሞትህ በፊት ተናገር ብትባል + </p>
                <p>
                    

ዝንጀሮ ዕድሜ ጠግቦ ሊሞት እያቃሰተ ነው፡፡ ልጆቹ ከብበውት የመጨረሻ ቃሉን እየሰሙ ነው ፦

‘እንግዲህ ልጆቼ አደራ ... ስሞት በክብር ቅበሩኝ ... ቀብሬን አክሱም ጽዮን አድርጉልኝ ... ፍትሐቴን ደግሞ ጎንደር አድርጉት ... ተዝካሬን ደግሞ ላሊበላ አድርጉት ...’ አለ እያቃሰተ፡፡ 
<br>
ልጆቹ ደንግጠው ተያዩ  በመጨረሻ ግን የተናገረው ዐረፍተ ነገር ግን ከድንጋጤአቸው አረጋጋቸው ‘... ልጆቼ ይህንን የምናዘዘው ችላችሁ ታደርጉታላችሁ ብዬ ሳይሆን ... አያ ዝንጀሮ እንዲህ ብሎ ሞተ ተብሎ እንዲወራልኝ ፈልጌ ነው ...’’ ብሎ አረፈው፡፡ ይህችን አስቂኝ ወግ ያነበብኳት ነፍሱን ይማረውና ጋሽ ካሕሳይ ገብረ እግዚአብሔር ከጻፋቸው መጻሕፍት በአንዱ ላይ ነበር፡፡
<br>
እውነትም ባይፈጸምም ደህና ነገር ተናግሮ መሞት ጥሩ ነው፡፡ ሌላው በጣም ያሳቀኝ ደግሞ የአንድ ወንጀለኛ የመጨረሻ ቃል ነው፡፡ ሀገር የበጠበጠ ወንበዴ ነው አሉ፡፡  በአንገቱ ገመድ አስገብተው ‘በል እስቲ የመጨረሻ ቃል ካለህ ተናገር’ አሉት፡፡ የተናገረው ቃል ግን ሰቃዮቹን በሳቅ ያፈረሰና እሱንም በሳቅ ታጅቦ እንዲሞት ያደረገ ነበር ፦ ‘ይብላኝ ለእናንተ እኔስ ትምህርት ወስጃለሁ!’
<br><br>
እውነት የዛሬዋ ቀን በሕይወት ለመቆየት የመጨረሻዋ ቀንህ ብትሆንና የመናገር ዕድል ቢሠጥህ ምን ብለህ ትሞታለህ? የግድ ትሞታለህ ባትባልም እንኳን የዛሬዋ ቀን የመጨረሻ በሕይወት የምትቆይባት ዕለት ልትሆንም ትችላለች፡፡ ከቤት ስትወጣ ምን ብለህ ወጣህ? አብረውህ ለሚውሉትስ ምን አልካቸው? ክርስቶስ መሳደብን ከመግደል ጋር ያመሳስለዋል፡፡ በቃልህ ማንን ገደልህ? ማንንስ አዳንህ? በብዕርህ ማንን ወጋህ? ማንንስ ጠገንህ? ይህን ጽሑፍ ከማንበብህ በፊት ለመጨረሻ ጊዜ የተናገርከው ቃል ምን ነበር? አሁኑኑ ብትሞት ተናግረህ በነበረው ቃል ትኮራበታለህ? ያንተ ንግግር እንደ ዝንጀሮው እንዲህ ብሎ ሞተ የሚያሰኝ ነው ወይስ የሚያስቅ?
<br>
በጣም ይገርማል በዓለም ታሪክ ከመሞታቸው በፊት የማይረሳ ቃል የተናገሩ ብዙዎች ናቸው፡፡ ሊሞቱ ሲሉ እየተሳደቡ ፣ የተወለዱበትን ቀን እየተራገሙ ፣ ገዳዮቻቸው ላይ እየዛቱ የሞቱ ብዙ ናቸው፡፡ ሊሞት ሲል የተናገረውን ብቻ ሰምተህ ሰውዬው ምን ዓይነት ሰውዬ እንደነበረ ትረዳለህ፡፡ ታሪክ የማይረሳው ድንቅ ንግግር ከመሞታቸው በፊት ያደረጉ በእኛም በሌሎችም ሀገራት አሉ፡፡
<br>
ወደ መጽሐፍ ቅዱስ ስንመለስ ‘’ፍልስጤማውያንን እንድበቀል አንድ ጊዜ ብቻ አበርታኝ’’ ብሎ ጠላቶቹን ገድሎ የሞተውን ሶምሶንንም እናገኛለን፡፡ ሶምሶን ሲሞት የገደላቸው ሰዎች እጅግ ብዙ ነበሩ፡፡
<br>
ሮማውያን ወንጀለኞችን ሲሰቅሉ በጣም ለጆሮ የሚቀፍፍ ስድብ ከሟቾቹ አፍ ይወጣ እንደነበር ሲሴሮ ጽፎአል፡፡ የአንዳንዶቹ ስድብ ከማስጸየፉ ብዛት ምላሳቸው ተቆርጦ የሚሰቀሉም ነበሩ፡፡
<br>
ዐርብ ዕለት የተሰቀለው ናዝራዊ ግን የተናገረው ከአፉ  የተሰማው የመጨረሻ ቃል የሮም ወታደሮችን ግራ ያጋባና ተሰምቶ የማይታወቅ ነበር፡፡ እርሱ ሁሉ በጠላትነት የተነሣበት ሳር ቅጠሉ የጠላው የሕማም ሰው ነበር፡፡ እንጨት መስቀል ሆኖ ተጫነው ፣ ብረት ሚስማር ሆኖ ጨከነበት ፣ አበቦች እሾህ ሆነው ወጉት ፣ ሰዎች እንደማያውቁት ከዱት ፣ ተማሪዎቹም ጥለውት ሸሹ፡፡ ይህ ሁሉ መከራ ወርዶበት ግን በዓለም ተሰምቶ የማያውቅ የጸሎት ቃል ከአፉ ፈሰሰ  - የሚያደርጉትን አያውቁና ይቅር በላቸው፡፡ እርሱ እንደሶምሶን በሞቱ ሰዎችን አልገደለም:: በሞቱ ያስነሣቸው ግን ብዙ ነበሩ::
ሞቱ ለብዙዎች መነሣት ምክንያት የሆነው እርሱ የመጨረሻ ቃሉን የሚያደርጉትን አያውቁምና ይቅር በላቸው በማለት ጀመረ::
<br>
ጌታ ሆይ የማደርገውን አላውቅምና እባክህን እኔንም ይቅር በለኝ፡፡ አዎን በኃጢአቴ ቸንክሬሃለሁ ፣ በበደሌም አቁስዬሃለሁ ነገር ግን የማደርገውን አላውቅምና ይቅር በለኝ፡፡ ባውቅህ ኖሮ የክብርን ጌታ እሰቅልህ ነበር? ጌታ ሆይ ባላውቅህ ነው፡፡ ያስከፋሁህ አይሁድ ሆኜ ነው ፤ ያደማሁህ ሮማዊ ሆኜ ነው፡፡ የማደርገውን አላውቅምና ይቅር በለኝ፡፡
<br>
ጌታ ‘የሚያደርጉትን አያውቁምና ይቅር በላቸው’ ሲል አይሁድ ከሥር ቆመው ‘ተአምርህን አሳይ ከመስቀሉ ውረድ’ ይላሉ፡፡ ለጠላቶቹ ከመጸለይ በላይ ፣ የሚጠሉትን ከመውደድ በላይ ፣ ምን ተአምር ያሳያችሁ?

ዲያቆን ሄኖክ ኃይሌ<br><br>
መስከረም 25 2013 ዓ.ም.<br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>

                    </p>

            </div>
                       
            <div class="each" data-tab="29">
                <img src="../../img/Henok.jpg" alt="">
                <p class="title">+ አባቶቻችን እንዲህ አሉ + </p>
                <p>
                    

"እሳትና ውኃን ማዋሐድ እንደማይቻል በሌሎች ኃጢአት መፍረድም በራስ ኃጢአት ከመጸጸት ጋር አብሮ አይሔድም" ቅዱስ ዮሐንስ ዘሰዋስው

"የማያማትብ እጅ ቀኙም ግራውም አንድ ነው" አባ ፓስዮስ ዘደብረ አቶስ

"እግዚአብሔር ለኃጢአተኛ ሰው ያለው ፍቅር
ጻድቅ ሰው ለእግዚአብሔር ካለው ፍቅር ይበልጣል"
አባ አርሳኒ

"ሕፃን ልጅ እናቱ ስታጥበው ያለቅሳል:: ሕፃን እምነት (ትንሽ እምነት) ያላቸው ሰዎችም ነፍሳቸውን የሚያጥብ መከራ ሲመጣባቸው እግዚአብሔርን ያማርራሉ"  አባ ስምዖን

"ዕለትን የሠጠህ እርሱ ለእለት የሚበቃህንም ይሠጥሃል"  ቅዱስ ጎርጎርዮስ ዘኑሲስ

"እጅግ ምርጡ ጸሎት "ጌታ ሆይ አንተ ሁሉን ታውቃለህ የፈቀድከውን አድርግልኝ" ማለት ነው"
ባሕታዊ ቴዎፋን 

"ሲያመነዝር ያየኸውን ሰው አንተ ንጹሕ ብትሆንም አትናቀው:: ምክንያቱም አታመንዝር ያለው ጌታ አትፍረድም ብሏል"  አባ ቴዎዶር 

"አንድ ሰው ኃጢአት ሲሠራ ብታይ እንኳን አትፍረድበት:: አንዳንዴ ዓይንህም ሊሳሳት ይችላል"
ቅዱስ ዮሐንስ ዘሰዋስው

"ለኃጢአተኛው ክንፍህን ዘርጋለት:: ኃጢአቱን ልትሸከምለት ባትችል እንኳን ሸፍንለት" 
ቅዱስ ይስሐቅ ሶርያዊ 

ከአበው አንዱን ትሕትና ምንድርን ነው? ብለው ጠየቁት:: እርሱም "ትሕትና ማለት ወንድምህ በበደለህ ጊዜ እርሱ ይቅርታ ሳይጠይቅህ በፊት ቀድመህ ይቅር ማለት ነው" አለ::

"ይቅር ካላልክ ገነትም ይቅርብህ" አባ ኤፍሬም አረጋዊ [ If you don’t forgive, forget heaven] 

ዲያቆን ሄኖክ ኃይሌ
መስከረም 22 2013 ዓ ም
አዲስ አበባ ኢትዮጵያ

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ 
FB: https://www.facebook.com/officialHenokhaile/
Telegram: https://t.me/deaconhenokhaile
Instagram: https://www.instagram.com/p/CBnMF0nnhcQ/?igshid=549jvl607bv4
Youtube: https://www.youtube.com/channel/UCOaVsWC05aUjeqIEW3fWj7g
                    </p>

            </div>         
                        <div class="each" data-tab="30">
                <img src="../../img/Henok.jpg" alt="">
                <p class="title">+++ ታቦትና ኢየሱስ ክርስቶስ +++</p>
                <p>
                    

የኢትዮጵያ ኦርቶዶክስ ተዋሕዶ ቤተ ክርስቲያን ታቦታት ላይ የተጻፈው ምንድር ነው? ተብለው ቢጠየቁ መልስዎ ምን ይሆን? ‹ዐሥርቱ ትእዛዛት ተጽፈዋል› ካሉ መልስዎ ትክክል አይደለም፡፡ ትክክለኛውን መልስ ከመመልከታችን በፊት ጥቂት ነገሮች ስለ ታቦት እንመልከት፡፡ ብዙ ጊዜ ስለ ታቦት አስፈላጊነት በሚሠጡ ማብራሪያዎች ላይ ሰፊውን ቦታ የሚይዘው ስለ ብሉይ ኪዳን ታቦት የሚናገሩ ጥቅሶችን በመጥቀስ በመሆኑ ምክንያት ስለ ታቦት የሚነሡ ጥያቄዎች እንዳያቋርጡ ያደረገ ይመስላል፡፡ ስለዚህ በዚህች አጭር ጽሑፍ ‹ነገርን ከሥሩ› የሚለውን አካሔድ ሳንከተል በቀጥታ ስለ ሐዲስ ኪዳን ታቦት ብቻ እንመለከታለን፡፡
<br>
ታቦት በሐዲስ ኪዳን ለምን ያስፈልጋል? የሚለውን ጥያቄ ለመመለስ ጌታችን በመጨረሻዋ ምሽት ሐሙስ ምሥጢረ ቁርባንን ባስተማረ ጊዜ ያደረገውን እናስታውስ፡፡ ጌታችን ሐዋርያቱ በተሰበሰቡበት ‹‹እንጀራውን አንሥቶ ባረከ ቆርሶም ሠጣቸው እንካችሁ ብሉ ይህ ሥጋዬ ነው አለ፡፡ ጽዋውንም አንሥቶ አመሰገነ እንካችሁ ጠጡ ይህ ስለብዙዎች የኃጢአት ይቅርታ የሚፈስሰው የሐዲስ ኪዳን ደሜ ነ�� አለ›› (ማቴ. 26፡26) ጌታችን አስቀድሞ ‹‹ሥጋዬን የሚበላ ደሜን የሚጠጣ የዘላለም ሕይወት አለው›› ብሎ በትምህርት የመሠረተውን ምሥጢረ ቁርባን በተግባር ለሐዋርያቱ በዚህ መልኩ አስተማራቸው፡፡ (ዮሐ. 6፡56) ሐዋርያቱም ከጌታችን ዕርገት በኋላ ወንጌልን እየሰበኩ ‹‹እንጀራውን በመቁረስ ይተጉ ነበር›› (ሐዋ.2፡42) ቅዱስ ጳውሎስም ‹‹ከጌታ የተቀበልሁትን ለእናንተ ደግሞ አሳልፌ ሠጥቻችኋለሁ›› በማለት ሥጋ ወደሙን እንዴት መቀበል እንደሚገባና ‹ሳይገባው የሚቀበል የጌታ ሥጋና ደም ዕዳ›› እንዳለበት በማስተማር የቁርባንን ሥርዓት ደነገገ፡፡ (1ቆሮ. 11፡23-30)
<br>
ልብ እንበል የክርስቶስ ሥጋና ደም መሠጠቱን የሚያምን አንድ ክርስቲያን ይህ የከበረ ሥጋና ደም እንደ ተራ ማዕድ በየቦታው ፣ በየጠረጴዛው ሊቀርብ ይችላል ብሎ ለማሰብ እጅግ ይከብደዋል፡፡ ስለዚህም ቤተ ክርስቲያን ዘመነ ሰማዕታት አልፎ ስደትዋ እስካበቃበት ዘመን ድረስ በሒደት እየተሻሻለ በመጣ የቤተ መቅደስ ሥርዓት የሐዲስ ኪዳኑን መሥዋዕት በክብር ለመሠዋትና ለምእመናን ለማቀበል በቅታለች፡፡ የበግና የፍየል ደም ይሠዋ በነበረበት የኦሪት ዘመን እንኳን ለብቻው ትልቅ መሠዊያ ተዘጋጅቶ ፣ መሠዊያው ተቀድሶ ሰው በማይገባበት በመገናኛው ድንኳን ውስጥ በክብር ተቀምጦ ነበር፡፡ በድንኳኒቱ ውስጥ የሚያገለግሉት አሮንና ልጆቹም የተለየ ልብስ ለብሰው የበጉን ደም በመሠዊያው ዙሪያ ባለው ቀርነ ምሥዋዕ (የመሠዊያ ቀንድ) ላይ እየቀቡ ሥርዓቱን ይፈጽሙ ነበር፡፡ ለበግና ለፍየል መሥዋዕት ይህ ሁሉ ክብር ከተሠጠ እንደ በግ ስለ ሁላችን ኃጢአት ራሱን መሥዋዕት አድርጎ ያቀረበው የእግዚአብሔር በግ ፣ እንደ ሊቀ ካህናትነቱ እጁን በመስቀል ላይ ዘርግቶ የተሠዋውና ሥጋና ደሙን እንካችሁ ብሉ ብሎ የሠጠን የኢየሱስ ክርስቶስ ሥጋና ደም መሥዋዕት ሆኖ የሚቀርብበት መሠዊያ ምንኛ የከበረ ይሆን?
<br>
የኢትዮጵያ ኦርቶዶክስ ተዋሕዶ ቤተ ክርስቲያን የሥጋ ወደሙ ‹መሠዊያ› የምትለው ታቦት በቅርጽም ፣ በአገልግሎትም ፣ በክብርም በኦሪት እግዚአብሔር ለሙሴ ከሠጠው ታቦት ጋር አንድ አይደለም፡፡ የቀደመው ታቦት በአራት ካህናት የሚያዝ በውስጡ ጽላት የሚቀመጥበት ሲሆን የአሁኑ ታቦት ግን የጽላት ቅርጽ ያለው ጽሌ (ሰሌዳ) ነው፡፡ ቤተ ክርስቲያኒቱ የሐዲስ ኪዳኑን ታቦት በሦስት ስያሜ ትጠራዋለች - የቃልኪዳኑ ታቦት ፣ ጽላት እና መሠዊያ ብላ፡፡ የቃልኪዳኑ ታቦት የሚባለው እግዚአብሔር ከእስራኤል ጋር ስላደረገው ስለ ቀድሞ ቃልኪዳን ሳይሆን ‹‹ሥጋዬን የሚበላ ደሜን የሚጠጣ የዘላለም ሕይወት አለው›› ተብሎ ስለተሠጠው እና ‹‹ስለብዙዎች የኃጢአት ይቅርታ የሚፈስሰው የሐዲስ ኪዳን ደሜ ነው›› ብሎ ጌታችን ስለ ሠጠን አዲሱ ኪዳን ነው፡፡ (ማቴ. 26፡26-30) የቃልኪዳኑ ታቦት የሚባለው በሥጋ ወደሙ ስለተሠጠን ሐዲስ ኪዳን ነው፡፡ ታቦት መባሉ ደግሞ እግዚአብሔር በረድኤት የሚያድርበት ፣ በሥጋ ወደሙ ደግሞ በአካል የሚገለጥበት ዙፋን ስለሆነ ነው፡፡
<br>
ጽላት (ሰሌዳ) የሚባለው ዐሠርቱ ትእዛዛት ተጽፈውበት አይደለም፡፡ የሕግ ሁሉ ፈጻሚ የሆነው የመድኃኔዓለም ክርስቶስ ‹‹አልፋና ኦሜጋ›› የሚለው የከበረ ስሙ በታቦቱ ላይ ስለተጻፈ ነው፡፡ (ሥርዓተ ቤተ ክርስቲያን /ሊቀ ካህናት ክንፈ ገብርኤል አልታዬ/ ፣ የኢትዮጵያ ቤተ ክርስቲያን ታሪክ /ብፁዕ አቡነ ጎርጎርዮስ/)
<br>
አንዳንድ ሰዎች ‹‹የኢትዮጵያ ቤተ ክርስቲያን ታቦት ከኦሪቱ ጋር አይመሳሰልም!›› ብለው እንደ ትልቅ መከራከሪያ ሲያውጁ ማየት እጅግ ያስገርማል፡፡ አንዴ ‹ኦሪታዊት ነሽ› አንድ ጊዜ ደግሞ ‹‹ለምን እንደ ኦሪቱ አልሆንሽም›› ብሎ ንትርክ ግራ ያጋባል፡፡ 
<br>
ሌሎች ደግሞ "በበዛችሁም ጊዜ በምድርም ላይ በረባችሁ ጊዜ፥ ይላል እግዚአብሔር፥ በዚያ ዘመን፦ የእግዚአብሔር የቃል ኪዳኑ ታቦት፡ ብለው ከእንግዲህ ወዲህ አይጠሩም፤ ልብ አያደርጉትም፥ አያስቡትምም፥ አይሹትምም፥ ከእንግዲህ ወዲህም አይደረግም:" የሚለውን ጥቅስ ለአሁኑ ታቦት አለማስፈለግ ሊጠቅሱ ይሞክራሉ:: (ኤር 3:16) ይህ ቃል ግን እስራኤል የቃል ኪዳኑ ታቦት ብለው የሚጠሩት የኦሪቱ ታቦት ለእነርሱ አገልግሎት መሥጠት እንዳቆመና እግዚአብሔርም ከሕዝቡ ጋር አዲስ ቃል ኪዳን እንደሚገባ የሚያስረዳ ነው:: አሁን የምገለገልበት ታቦት የቀደመው ቃልኪዳን ታቦት ሳይሆን "ይህ የሐዲስ ኪዳን ደሜ ነው" ብሎ በደሙ አዲስ ኪዳን የሠጠበትን ሥጋውንና ደሙን የምንቀበልበት የአዲስ ኪዳን ታቦት ነው:: አዎ እስራኤል የቀደመውን ታቦት አይሹትም ዐሠርቱ ትእዛዛት ያለበት የቃልኪዳን ታቦትም ከእንግዲህ ወዲህ አይደረግም:: እኛ ያለን አዲስ ኪዳን በስሙ የተጠራበት የክርስቶስ ቃልኪዳን ነው:: 
<br>
የኦሪቱን ያልመሰለው አሁን ያለነው ሐዲስ ኪዳን ላይ ስለሆነና የታቦቱ አገልግሎት የተለየ ስለሆነ ነው፡፡ የሐዲስ ኪዳኑ ታቦ ት ከቀድሞው አንድ ታቦት ተለይቶ በቁጥር የበዛውም ለብዙዎች መድረስ ያለበት የክርስቶስ ሥጋና ደም የሚፈተትበት መሠዊያ ስለሆነ ነው፡፡ መድኃኒት ቤት የሚበዛው መድኃኒት የሚያስፈልጋቸው ሰዎች ሲበዙም አይደል？ ታቦት የበዛው በታቦቱ የሚሠዋው መሥዋዕት ለብዙዎች ስለ ኃጢአት ይቅርታ የሚፈስሰውና ከኃጢአት ሁሉ የሚያነጻው ያለሱ ሕይወት የላችሁም የተባልነው ሥጋና ደሙ ለኃጢአት በሽተኞች ስለሚያስፈልገን ነው：：
<br>
ብፁዕ አቡነ ጎርጎርዮስ እንዲህ ሲሉ ያብራራሉ ‹‹የኦሪት ጽላት እግዚአብሔር በደመና ተከናንቦ ሙሴንና አሮንን የሚያነጋግርበት ለእስራኤል ብቻ በረድኤት የሚገለጥበት ዙፋን ነበር፡፡ ይህ ግን (የሐዲስ ኪዳኑ ታቦት) የአምላክ ሥጋና ደም የሚፈተትበት (ጌታችን) ሥጋዬን የበላ ደሜን የጠጣ የዘላለም ሕይወት አለው ሥጋዬን ብሉ ደሜን ጠጡ እያለ ያመኑትን የሚጠራበት የምሕረት ምሥዋዕ (መሠዊያ) ነው፡፡ ክብርና ስግደትም የሚደረግለት ለዚህ ነው፡፡›› (የኢትዮጵያ ቤተ ክርስቲያን ታሪክ ገጽ 109) ሌላው አስገራሚ ነገር አቡነ ጎርጎርዮስ በታቦት ሥርዓት ከግሪኮች አንዲሚስዮን ጋር እንደምንመሳሰል ጠቅሰው ሲጽፉ ግሪኮቹ ደግሞ ስለ አንዲሚስዮን ሲያብራሩ ከኢትዮጵያ ታቦት ጋር የሚመሳሰል ብለው መጻፋቸው ነው።
<br>
በኢትዮጵያ ቤተ ክርስቲያን ሥርዓት መሠረት በታቦታቱ ሁሉ ላይ የተጻፈው ‹‹አልፋና ኦሜጋ›› የሚለው የመድኃኔዓለም ክርስቶስ ስም ነው፡፡ ከስሙ ጋር ደግሞ በሁሉም ታቦታት ላይ የሚከተለው ጥቅስ በግእዝ ተጽፎአል፡፡ ‹‹ከመ ለስሙ ለኢየሱስ ክርስቶስ ይስግድ ኲሉ ብርክ ዘበሰማያት ወዘበምድር›› ‹‹ይህም በሰማይና በምድር ከምድርም በታች ያሉት ሁሉ በኢየሱስ ስም ይንበረከኩ ዘንድ›› የሚል ነው፡፡ (ፊልጵ. 2፡10) በታቦቱ ፊት የሚሰግድ ሰው ለምን እንደሚሰግድ በታቦቱ ላይ የሚጻፈው ይህ ጥቅስ ያስረዳናል፡፡ ምክንያቱ ‹‹ጉልበት ሁሉ ለኢየሱስ ስም ይሰግዱ ዘንድ›› ስለሚገባ ነው፡፡ የክርስቶስ ሥጋ እንደሚቆረስ ደሙ እንደሚፈስስ የሚያምን ሰው በዚህ መሠዊያ ፊት በፍርሃት ለክርስቶስ ይሰግዳል፡፡ ሥጋ ወደሙን ‹‹ተራ መታሰቢያ ብቻ ነው›› የሚል ሰው ግን በመሠዊያው ፊት እንዲሰግድና መሠዊያውን እንዲያከብር አንጠብቅም፡፡ የኢየሱስ ክርስቶስን ስም በታቦቷ ጽፋ ክብር የምትሠጥ የሐዲስ ኪዳን ቤተ ክርስቲያን ልጆች ስለሆንን እግዚአብሔርን እናመሰግናለን፡፡
<br>
የታቦቱ ሌላ መጠሪያ የመሠዊያ ታቦት (ታቦተ ምሥዋዕ) የሚል ሲሆን ቅዱስ ጳውሎስ ስለዚህ መሠዊያ ‹‹መሠዊያ አለን በድንኳኒቱ የሚያገለግሉ ከእርሱ ሊበሉ መብት የላቸውም›› በማለት ስለ ሐዲስ ኪዳኑ መሠዊያ ይነግረናል፡፡ (ዕብ. 13፡10) ይህ መሠዊያ በኦሪት ድንኳን የሚያገለግሉ የአሮን ልጆች ከእርሱ ሊበሉ መብት የሌላቸው ለእኛ ክርስቲያኖች ብቻ በመሠዊያው ያለውን ሥጋና ደም እንድንበላ የተሠጠን ታቦተ ምሥዋዕ (Christian Alter) ነው፡፡ እነርሱ ቤተ እስራኤላውያን ነቢዩ እንደተናገረው "ከእንግዲህ አይሹትም የቃልኪዳኑ ታቦት ብለውም አይጠሩትም" ለእኛ ለአዲስ ኪዳን ልጆች ግን የተሠጠን የሥጋ ወደሙ ቃልኪዳን ነውና ዘላለማዊ ነው::
<br>
የታቦትን የሐዲስ ኪዳን አገልግሎት ስንናገር የሚቃወሙ ሰዎች ከሚያነሡት ተደጋጋሚ ትችት ‹‹አንዱ ታቦት ያላት የኢትዮጵያ ቤተ ክርስቲያን ብቻ ናት›› የሚል ነጥሎ የመምታት ጥረት ነው፡፡ በተለይም የግብፅ ቤተ ክርስቲያንን በመጥቀስ ‹‹ግብፆች ታቦት የላቸውም›› የሚል ንግግር ይዘወተራል፡፡ ለዚህ ጉዳይ እኛ መልስ ከምንሠጥ የራሳቸው የግብፃውያንን ምላሽ ብቻ ማስቀመጥ ይቀልለናል፡፡ ግብፃውያን ከኢትዮጵያ ቤተ ክርስቲያን ታቦት ጋር አቻ የሆኑ ሁለት ንዋያተ ቅድሳት አሏት፡፡ አንደኛው የመሠዊያው ጽላት (ሰሌዳ) /Alter Board/ ሲሆን ሁለተኛው ታቦት /Ark/ ነው፡፡
ቄስ ታድሮስ ማላቲ የተባሉት የቤተ ክርስቲያኒቱ እውቅ ጸሐፊ ‹‹Church The House of God›› በተሰኘው መጽሐፋቸው ላይ ስለ የመሠዊያው ሠሌዳ (Alter Board) አሠራር ሲናገሩ ‹‹ይህ የመሠዊያ ጽላት አንድ መስቀል ወይም ብዙ መስቀሎች ይሳሉበታል ፤ አልፋና ኦሜጋ ተብሎ ይጻፍበታል ፤ ከዚያም መዝ. 86፡1 ላይ ያለው መሠረቶቿ የተቀደሱ ተራሮች ናቸው የሚለው የመዝሙረ ዳዊት ቃል ይጻፍበታል፡፡›› ይሉና ስለ አሠራሩ ሲናገሩ ‹‹የግብፅ ቤተ ክርስቲያን መሠዊያው ስለሚሠራበት ቁስ የተደነገገ ሕግ የላትም ፤ እስከ አራተኛው ክፍለ ዘመን ድረስ ከእንጨት ብቻ ይሠራ ነበር፡፡ ከዕብነ በረድና ከድንጋይም ሊቀረጽ ይችላል፡፡›› ይህንን ካሉ በኋላም እግረ መንገዳቸውን ስለ ኢትዮጵያ ቤተ ክርስቲያን ታቦተ ምሥዋዕ ሲናገሩ ‹‹ከእንጨት የሚሠራ ታቦተ ምሥዋዕ እስካሁን ድረስ በኢትዮጵያ ቤተ ክርስቲያን አገልግሎት መሥጠቱን ቀጥሏል›› (Wooden Alters continue in use in the Ethiopian Church at the present time) ብለው ያጠቃልላሉ፡፡
<br>
ይህ ስለ መሠዊያ እንጂ ስለ ታቦት አይናገርም፡፡ ስለ ታቦት ደግሞ እኚሁ ጸሐፊና በቤተ ክርስቲያኒቱ ኦፊሴላዊ ድረ ገጾች ላይ የሚከተለው ተጽፎአል፡፡ ‹‹In the middle of the Alter, there is a wooden box, called in Coptic 'pi totc' which means 'a seat' or 'a throne', and is used as a Chalice-Stand. Usually it is cubicle in shape, about thirty centimetres high and twenty-five centimetres wide, the top is closed with high flaps. The beautiful carving is inlaid with ebony and ivory and is decorated with four small icons. It can be only the Lord in the last supper, St Mary, Archangel Michael, St. Mark and then the patron Saints.
<br>
It is called 'the Throne' for it represents the presence of the Crucified Lord. Its name also corresponds to the 'Ark of the Old Testament', for it contained the Tablets of Law written with the finger of God to declare God's covenant with man. The new Ark now contains the true Blood of Christ, as the New covenant, that fulfils the Law and the prophets.›› (‹‹ከመሠዊያው መካከል የሚቀመጥ የእንጨት ሳጥን ሲኖር ይህ በኮፕት ቲቶት ተብሎ የሚሠራ ሲሆን ትርጉሙም ‹መንበር› ወይም ዙፋን ማለት ነው፡፡ ጽዋው የሚቆመውም በዚህ ላይ ነው፡፡ ቅርጹ ክበባዊ ሲሆን 13/25 ሴንቲሜትር ነው፡፡ ከላይ በጨርቅ ይሸፈናል፡፡ በጥቁርና ነጭ ኽብረ ቀለማት ያጌጠ ሲሆን አራት ሥዕላት በዙሪያው ይደረጋሉ፡፡ ሥዕላቱ የጌታችን ጸሎተ ሐሙስ ሥዕል የእመቤታችን ፣ የቅዱስ ሚካኤልና የሚታሰበው ቅዱስ ሥዕላት ናቸው፡፡
<br>
‹ዙፋን› ተብሎ የሚጠራው የተሰቀለው ጌታ እንደሚያድርበት በማሰብ ነው፡፡ ይህ ስያሜም ‹ከብሉይ ኪዳኑ ታቦት› ጋር የሚመሳሰል ነው፡፡ ያ ታቦት እግዚአብሔር ከሕዝቡ ጋር ያደረገው ቃልኪዳን የተጻፈባቸው የሕግ ጽላት ያሉበት ነበር፡፡ አሁን ያለው አዲሱ ታቦት ግን እውነተኛውን የክርስቶስ ደም የያዘ ሲሆን ክርስቶስም ሕግንና ነቢያትን ፈጽሞ አዲሱን ኪዳን የሠጠን ነው፡፡››) ይህ ማብራሪያ ብፁዕ አቡነ ጎርጎርዮስ ስለ እኛ ቤተ ክርስቲያን ታቦት ከሠጡት ማብራሪያ ጋር ምንም አይለያይም፡፡ ይህን እንደ ማሳያ ጠቀስን እንጂ ታቦቱ ዑደት ባለማድረጉ እና በሥርዓቱ ይለያያል እንጂ በኢትዮጵያ ቤተ ክርስቲያን ለሥጋ ወደሙ መሠዊያ ነው ብላ ከምታከብረው ታቦት ጋር በክብርና በአገልግሎት አቻ የሆኑ በቅብዐ ሜሮን የሚከብሩና በመንበር የሚቀመጡ ንዋያተ ቅድሳት በሁሉም አብያተ ክርስቲያናት አሉ፡፡
<br>
ባለንበት ዘመን በሥጋ ወደሙ እውነተኛነት ከማያምኑ ሰዎች ጋር ስለ መሠዊያው አስፈላጊነት በመከራከር ብዙ ጊዜ ሲባክን ይታያል፡፡ የኢየሱስ ክርስቶስ ስም የተጻፈበትን ታቦት ‹ጣዖት› ነው የሚሉ ‹ክርስቲያኖች› እያየን እንደነቃለን፡፡ ‹‹ጉልበት ሁሉ ለኢየሱስ ክርስቶስ ስም ይንበርከክ›› ተብሎ የተጻፈበት ‹ጣዖት› እንዴት ይኖራል? ‹‹አልፋና ኦሜጋ›› የሚል ጣዖት አለ? ወንጌል በላዩ ላይ የተቀመጠበት ፣ በቅብዐ ሜሮን የከበረ ፣ ሥጋ ወደሙ የሚፈተትበት ታቦት እንዴት ጣዖት ተብሎ ይጠራል? አሐዱ አብ ቅዱስ አሐዱ ወልድ ቅዱስ አሐዱ ውእቱ መንፈስ ቅዱስ ተብሎ በሥላሴ ስም የሚቀደስበትን ታቦት ባዕድ አምልኮ ለማለት መድፈር እንዴት ያስደነግጣል፡፡
<br>
አንዳንዶች ‹ታቦት ተሰርቆ ተሸጠ› የሚሉ ዜናዎችን በማራገብ ታቦቱ ኃይል የለውም ሊሉን ይሞክራሉ፡፡ እንኳን የክርስቶስ ስም የተጻፈበት ታቦት ቀርቶ ራሱ ክርስቶስ በሠላሳ ብር ተሸጦ ከሊቶስጥራ እስከ ቀራንዮ እየተተፋበት ፣ እየተደበደበ ተጎትቶ ተሰቅሎ የለምን? ክብር ይግባውና ኃይል የለውም ሊባል ይችላል? ‹‹ታቦቱን ገልጠን እናሳያለን›› ብለው እየፎከሩ ቤተ ክርስቲያንን ያዋረዱ የሚመስላቸው ፣ በታቦቱ እግዚአብሔርን የምታመልከውን ቤተ ክርስቲያን ታቦት ታመልካለች ብለው ያላለችውን በግድ ብላለች ብለው ድርቅ የሚሉ ሰዎች ስናይ ከማዘን ውጪ ምን እንላለን? ቤተ ክርስቲያን ታቦትን የምትሸፍነው ስለሚሠዋበት የጌታችን ሥጋና ደም ክብር እንጂ ቢገለጥ የምታፍርበት ነገር ኖሮ አይደለም፡፡ ቢገለጥ የሚታየው የመድኃኔዓለም ክርስቶስና የቅዱሳኑ ስም ነው፡፡ ጌታዋ ዕርቃኑን በመሰቀሉ ያላፈረች ቤተ ክርስቲያን ስሙ በተጻፈበት ታቦት አታፍርም！
<br><br>
ዲያቆን ሄኖክ ኃይሌ<br><br>
ጥር 10 2009 ዓ ም<br><br>
ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="31">
                <img src="../../img/Henok.jpg" alt="">
                <p class="title">+ ውሻ ነኝ +</p>
                <p>
                    

ቅዱስ ያዕቆብ ዘእልበረዲ ባለ ብዙ ታሪክ ሊቀ ጳጳስ ነበር፡፡ በእርሱ ዘመን ታዲያ ብዙ ሰዎች ወደ ክርስትና እየተመለሱ ይጠመቁ ነበር፡፡ ከሕዝቡ ብዛት የተነሣ ታዲያ አንዳንዶች የማትደገመዋን አንዲት ጥምቀት እንደ ጠበል ደጋግመው መጠመቅ ጀመሩ፡፡ ቅዱስ ያዕቆብ ለዚህ መላ አበጀ፡፡ አንድ ሰው ከተጠመቀ በኋላ በአንገቱ ላይ የማይወልቅ ክር እንዲያስር አደረገ፡፡ በሒደትም ይህን ክር ያሰረ ሰው የተጠመቀ ክርስቲያን መሆኑ ምልክት ሆነ የኋላ ሊቃውንትም ይህንን የማዕተብ ሥርዓት ከኦሪት እስከ ሐዲስ አጣቅሰው አስፋፍተው አስተማሩበት፡፡
<br><br>
ያዕቆብ በክርስቲያኖች ላይ ይህንን ክር በማሰሩ ታዲያ የክርስትና ተቃራኒዎች ዘበቱበት
<br><br>
‘ብለህ ብለህ ደግሞ እንደ ውሻ በየሰዉ አንገት ላይ ክር ማሰር ጀመርህ?’ ብለው ተሳለቁበት
<br><br>
ቅዱስ ያዕቆብ እንዲህ ሲል መለሰ ፦
<br><br>
‘ውሻ ለጌታው ታማኝ ነው ፤ እኔ ለክርስቶስ ታማኝ ውሻው ነኝ’
<br><br>
ዲያቆን ሄኖክ ኃይሌ<br><br>
ግንቦት 22 2012  <br><br>
አዲስ አበባ ኢትዮጵያ<br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>       
                 <div class="each" data-tab="32">
                <img src="../../img/Henok.jpg" alt="">
                <p class="title">+++ ‹እኔን መከተል የሚወድ ቢኖር ራሱን ይካድመስቀሉንም ተሸክሞ ይከተለኝ› +++     ማቴ 16፡24</p>
                <p>
                    
                    ይህንን የዲ/ን አቤል ካሣሁንን ጽሑፍ ለበዓለ መስቀሉ ያንብቡ:: ፔጁን ላይክ በማድረግ ቃለ እግዚአብሔርን ይማሩ:: https://www.facebook.com/105629071300701/posts/107987664398175/

<br><br>

አምላካችን መድኃኒታችን ኢየሱስ ክርስቶስ ከሽማግሎች ፣ ከጻፎች እና ከካህናት አለቆች ብዙ መከራ ተቀብሎ እንደሚሞት፣ በሦስተኛውም ቀን ከሞት እንደሚነሣ  ለሐዋርያቱ ገልጦ ሲያስተምራቸው ቅዱስ ጴጥሮስ ጌታውን ‹አይሁንብህ!› ብሎ ሞቱን ሊከላከል ጀምሮ ነበር፡፡ ጌታችን ግን ቅዱስ ጴጥሮስ ለጌታው ያለውን ፍቅር ተጠቅሞ ይህን ተቃውሞ እንዲያሰማ ሹክ ያለውን በረቂቅ የሚሠራውን ክፉውን መንፈስ ‹ወደ ኋላዬ ሂድ አንተ ሰይጣን› ብሎ ገሰጸው፡፡ አረጋዊው ጴጥሮስ አይሁንብህ ሲል ከመምህሩ ሊያሸሸው የነበረው የሞት ጽዋም ወድዶ ወደሚከተለው ወደ እርሱ ተላልፋ ትሰጣለችና ፤ ‹ለአንተስ ቢሆን መች ይቀርልሃል!› በሚል ዓይነት ብሒል ‹እኔን መከተል የሚወድ ቢኖር ራሱን ይካድ መስቀሉንም ተሸክሞ ይከተለኝ› አለው፡፡(ማቴ 16፡24)
<br><br>
በርግጥ ይህ ቃል ለቅዱስ ጴጥሮስ ብቻ የተነገረ አይደለም፡፡ ክርስቶስን ለመከተል ፈቃድ ላለን ለእኛ ክርስቲያኖች ሁሉ እንጂ፡፡ ልብ ብለን ካነበብነው ከላይ ባነሣነው የጌታችን ትምህርት ውስጥ ሦስት ዋና ዋና ነገሮች በቅደም ተከተል ተቀምጠዋል፡፡ እነዚህም አንደኛ ‹ራስን መካድ› ፣ ሁለተኛ ‹መስቀልን መሸከም› ፣ ሦስተኛ ‹እርሱን መከተል› ናቸው፡፡ የክርስቶስ የሆኑት ክርስቲያኖች ሁሉ እነዚህ ሦስቱን ነገሮች በማድረግ ይታወቃሉ፡፡ 
<br><br>
የራሳቸውን ፍላጎት እና ስሜታቸውን ገትተው በፈቃደ ክርስቶስ የሚኖሩ፣ ሰው እንደ መሆናቸው የተለያየ ዝንባሌ እና ምኞት ቢኖራቸውም ሃይማኖታቸውን በተመለከተ ‹የእምነታቸው ራስና ፈጻሚ የሆነው› መድኃኔዓለም ክርስቶስ የወደደውን ብቻ  በአቋምነት አጽንተው የሚይዙ፣ ከእከብር ባይነትና ከእኔ ብቻ ልደመጥ ፉክክር ወጥተው አንዱን የእግዚአብሔርን ፈቃድ የሚያደርጉ እነርሱ ራሳቸውን የካዱ ናቸው፡፡ ራስን መካድ በአጭሩ የራስ የሆኑትን ነገሮች ሁሉ አውጥቶ ለአምላክ የተወደደ ማኅደር ለመሆን ራስን ባዶ ማድረግ ማለት ነው፡፡ 
<br><br>
ሁለተኛው እንድናደርግ የታዘዝነው ደግሞ ‹መስቀል› መሸከም ነው፡፡ በዚህ ክፍል መስቀል የሚለው ቃል መከራና ሥቃይን ተክቶ ለመግለጽ የተነገረ ነው፡፡ ነገር ግን እነዚህ መከራዎች ልክ አምላካችን በዕለተ አርብ እንደተቀበላቸው ያሉ የንጽሕና መከራዎች ፤ ያለ በደልም በግፍ አድራጊዎች የሚደርሱ መገፋቶች ናቸው፡፡ ሰው በሁለት ዓይነት ምክንያት መስቀል ሊሸከም ይችላል፡፡ ይሁን እንጂ የክርስቶስ ተከታይ የሚያስብለውና ዋጋ የሚያሰጠው ግን አንዱ መንገድ ብቻ ነው፡፡ ይኸውም የክርስቶስ ስለሆንን ዓለም ጠልታን በእኛ ላይ በግፍ የምትጭንብን የንጽሕናችን መስቀል ነው፡፡ 
<br>
ሌላኛው ግን ሰው በሠራው ክፋት እና በኃጢአቱ ምክንያት የሚደርስበት መከራ ሲሆን በዚህም ምክንያት የሚሸከመው መስቀል የራሱ ሳይሆን (‹መስቀሉን› የሚለውን ቃል ልብ ይሏል) ‹የኃጢአትን መስቀል› ነው፡፡ በዚህም መስቀል የክርስቶስ መሆኑ ሊገለጥ ፣መንፈሳዊ ክብርንም ሊያገኝበት አይችልም፡፡ እንዲህ ያለውም ጎስቋላ ሰው ልክ በጌታችን ቀኝ እና ግራ ስላደረጉት በደል የሚገባቸውን ፍርድ ተቀብለው እንደ ተሰቀሉት ወንበዴዎቹ ይቆጠራል (ሉቃ 23፡41)፡፡ <br>

እኛስ ስንት ጊዜ በተሸከምናቸው የመከራ መስቀሎች ወገባችን ዛለ? በእነዚያ ጀርባችን ላይስ በጮኹት የስቃይ ጅራፎች ምን ያህል በደም ታለልን? እንዲህስ ከሆነ ታዲያ ክብራችን ወዴት አለ? የንጽሕናችንንስ አክሊል ወዴት አሽቀንጥረን ጣልናት? ይህ ሁሉ የደረሰብን የመከራ ውርጅብኝ  ረድኤት ያሳጣን የኃጢአታችን ቢሆንብን አይደል?፡፡ ታዲያ እንዲህ ከሆነ በፈጣሪያችን ፊት ራሳችንን ከመጣልና ንስሓ ከመግባት ውጭ ምን ተስፋ አለን?
<br>
ራስን ከካዱ እና መስቀሉን ከተሸከሙ በኋላ ያለው ሦስተኛው እና የመጨረሻው ትዕዛዝ ክርስቶስን መከተል ነው፡፡ ልብ በሉ የክርስቶስ ተከታይ መሆን እንዲሁ በንግግር እና በዋዛ የሚደረግ አለመሆኑን መጽሐፍ ቅዱሱ ሲነግረን ከእርሱ በፊት ሁለቱን ወሳኝ ነገሮች አስቀመጠልን፡፡ ስለዚህ አንድ ሰው የክርስቶስ ተከታይ ነኝ ለማለት በቀዳሚነት ራሱን መካድ አለበት፡፡ ቀጥሎም በጽኑዕ ጫንቃው የንጽሕናውን መስቀል የሚሸከም ሊሆን ይገባዋል፡፡ ካለዚያ ግን የክርስቶስ አድናቂ እንጂ ተከታይ መሆኑ የሚያጠራጥር ይሆናል፡፡ እኛስ የቱ ላይ ነን ያለነው? 
<br>
ወስብሐት ለእግዚአብሔር!
<br><br>
ዲያቆን አቤል ካሳሁን<br><br>
abelzebahiran@gmail.com<br><br>
Telegram Channel: https://t.me/Dnabel<br><br>
https://www.instagram.com/p/CFTxU6injWt/?igshid=1xwldzm0js419<br><br>

                    </p>

            </div>
                        <div class="each" data-tab="33">
                <img src="../../img/Henok.jpg" alt="">
                <p class="title">+ ያላለቀው ሰፌድ + 
                </p>
                <p>
                    
ዓሥር ብር ላይ የኖረችው የዚህች ሴት ነገር አንጀት ይበላል:: ሰፌድዋን ሠርታ ሳትጨርስ ጊዜዋን ጨረሰች:: ቀና ብዬ ወሬ ልይ ሳትል አቅርቅራ ሥራዋ ላይ እንዳተኮረች ኖረች:: ትዳር ልያዝ ሳትል የየሰዉን ኪስ ለመሙላት እንዳቀረቀረች ኖረች:: አሁን ግን እጅ ለእጅ በተያያዙ አራት ሰዎች ተተክታ ተሰናበተች::<br>

መልእክቱ ይኼ መሰለኝ :- <br>

ወዳጄ ነገሮች መቼ እንደሚለወጡ አታውቅም:: እጅህ ላይ ያለውን ሥራ ሁሉ በቶሎ ጨርስ:: ማንም ሊሠራባት የማይችላት ሌሊት ሳትመጣ በፊት ሥራህን አከናውን:: 
<br><br>
ብዙዎቻችን ከአጭሩ ዘመናችን ብዙ እናባክናለን:: ምንም ያላደረግንባቸው ባዶ ጊዜያትና ያልተኖሩ ብዙ ቀናት አሉ:: ከገንዘብ በላይ የማይተካው ብክነት የጊዜ ብክነት ነው:: 
ሰዎች ጊዜያቸውን ተጠቅመው የሠሩትን ክፋት ማውራት ትተን ጊዜያችንን መጠቀም ይኖርብናል::
<br><br>
በጊዜህ በአግባቡ ተጠቀም:: የማትጨርሰው ለዓመታት የማያልቅ ሰፌድ አትጀምር:: ለነገሮች ቅደም ተከተል ሥጣቸው:: አንዱን ሳትጨርስ ሌላ አትጀምር:: ቁምነገሩ በነገሮች መወጣጠርና ቢዚ መሆን አይደለም:: ጉንዳኖችም ቢዚ ናቸው:: ቁምነገሩ ጊዜ የምታጠፋው ምን ላይ ነው የሚለው ላይ ነው:: እነርሱ ቢያንስ ለገብረ ጉንዳን ይተርፋሉ:: ያንተ ቢዚነት ለማን ይተርፋል?
<br>
ስልክህ ውስጥ ባለ ጌም ላይ ያሉ ግንቦችን ለማፍረስ  አለዚያም ለመገንባት ጊዜ የምታጠፋ ከሆነ ድንገት ብትሞት እንኳን በጣም ታሳዝናለህ:: ምድር ካንተ ብዙ ትጠብቃለች:: ሰዎች ገንዘብ እንዲያገኙ አንተ ገንዘብ የማታገኝበት ነገር ላይ ትሰቃያለህ::<br>

የምትሰፋውን ሰፌድ አሁኑኑ ወስን:: ነገ ዓለም ሳትቀይርህ በፊት ሥራህን ወስን:: ጊዜህን ተጠቀምበት:: ባላስፈላጊ ነገር ላይ ጊዜ አትውሰድ:: መጽሐፍ ቅዱስ "ለሚጠፋ መብል አትሥሩ ለዘላለም ሕይወት ሥሩ" ይልሃል::
<br>
ከቻልክ ትውልድ የሚጠቅም ለአንተም ለነፍስህ የሚበጅ ነገር ሥራ:: ብቻ እየሰፋኸው ያለኸውን ሰፌድ ቆም አድርገህ ምን እያደረግኩ ነው? ብለህ ራስህን መጠየቂያህ ጊዜ አሁን ነው:: አለዚያ ግን ድንገት ሕልውናህ አብቅቶ ሰዎች ባዩህ ቁጥር እንደዚህች ሴትዮ "ውይይይይ ይቺ ሴትዮ አሥር ብር ላይ የነበረችው እኮ ናት" እያሉ ከንፈር ይመጡብሃል::
<br><br>
ዲያቆን ሄኖክ ኃይሌ<br><br>
መስከረም 11 2013 ዓ ም<br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>
            <div class="each" data-tab="34">
                <img src="../../img/Henok.jpg" alt="">
                <p class="title">  +++ ሦስቱ ዛፎች +++</p>
                <p>
                  

በአንድ ኮረብታ ጫፍ ላይ የተተከሉ ሦስት ዛፎች ነበሩ፡፡ እነዚህ ዛፎች የወደፊት ተስፋቸውና ሕልማቸው ምን እንደሆነና ምን መሆን እንደሚፈልጉ መወያየት ጀመሩ፡፡ 
<br>
    የመጀመሪያው ዛፍ ‹‹ታላቅ ንጉሥ የሚተኛበት አልጋ ለመሆን እመኛለሁ፡፡ ዙሪያዬን በልዩ ቅርጽ ተሠርቼ ሰው ሁሉ እንዲያከብረኝ ዝናዬ እንዲነገር እፈልጋለሁ›› አለ፡፡
    <br>
    ሁለተኛው ዛፍ ይኼን ሲሰማ የራሱን የተለየ ምኞት ተናገረ፡፡ ‹‹እኔ ደግሞ የምጓጓው ታላቅ መርከብ ሆኜ ለመሠራት ነው! በዓለም ላይ እጅግ ዝነኛ የሆኑ ነገሥታት በእኔ ላይ ተሣፍረው እንዲሔዱና ከጥንካሬዬ የተነሣ ሰዎች እኔ ላይ በመሳፈራቸው ያለ ሥጋት እንዲጓዙ ነው የምፈልገው!›› አለ - መርከብ ሆኖ በባሕር ላይ ሲንሳፈፍ በዓይነ ሕሊናው እየታየው፡፡ 
    <br>
   ሦስተኛው ዛፍ ግን ‹‹ዛፍነቴን ብተው ያንዘፍዝፈኝ›› አለ፡፡ ‹‹እኔ የምፈልገው ከዚሁ ሳልነቃነቅ ረዥም ዛፍ ሆኜ ወደ ላይ ማደግ ነው፡፡ እጅግ ከፍ ብዬ አድጌ የዛፎች ሁሉ ንጉሥ ሆኜ ፣ ለሰማይ እጅግ ቅርብ ሆኜ ሰዎች በእኔ መሰላልነት ወደ ገነት እንዲገቡና እኔን ባዩ ቁጥር ፈጣሪያቸውን እንዲያስታውሱ እፈልጋለሁ›› አለና ምኞቱን ተናገረ፡፡    
   <br>
     ይህን ተነጋግረው እንደጨረሱ አናጢዎች ወደ እነዚህ ዛፎች መጡ
     <br>
        አንደኛው አናጢ የንጉሥ አልጋ ለመሆን የሚመኘውን ዛፍ ቀረብ አለና ካየው በኋላ ‹‹ይኼ ዛፍ ጠንካራ ይመስላል ፤ ወስጄ ለቤት ዕቃ ሠሪዎች እሸጠዋለሁ›› አለ፡፡ ይህን የሰማው ዛፍ ‹የንጉሥ አልጋ› ሆኖ የመሠራት ሕልሙ ዕውን እንደሚሆን በመተማመን ፈነደቀ፡፡  አናጢው ወስዶ የሸጠላቸው እንጨት ሠሪዎች ግን የዛፉን ሕልም ሳይረዱ የንጉሥ አልጋ አድርገው በመሥራት ፈንታ የከብቶች የሣር ድርቆሽ ማስቀመጫ ሣጥን አድርገው ሠሩትና በአንድ በረት ውስጥ ተጣለ፡፡
        <br><br>
      ሁለተኛው አናጢ የንጉሥ መርከብ እሆናለሁ ብሎ የሚመኘውን ዛፍ ቀረብ ብሎ አየውና ‹‹ይኼ ዛፍ ጠንካራ ይመስላል ፤ መርከብ ወደሚሠሩ ሰዎች ወስጄ ባሳየው ጥሩ ዋጋ ያወጣልኛል›› አለ፡፡ ዛፉ ‹ስዕለቴ ሠመረ› ብሎ ተደሰተ፡፡ ሆኖም መርከብ ሠሪዎቹ ምኞቱን ሳያውቁ ቆራርጠው ቆራርጠው በርከት ያሉ የዓሣ ማጥመጃ ጀልባዎችን ሠሩበት፡፡ መርከብ እሆናለሁ ብሎ የተመኘው ይህ ዛፍ ዓሣ አጥማጆችን ጭኖ እየተንሳፈፈ የንጉሥ መርከብ ሲያልፍ ተመልካች ሆነ፡፡
      <br><br>
      ሦስተኛውን ዛፍም በመጥረቢያ ሲቆርጡት የዛፎች ንጉሥ ሆኖ ከፍ ብሎ የማደግ ሕልሙን አብረው ቆረጡት፡፡
      <br>
 ከብዙ ዓመታት በኋላ አንዲት የጸነሰች ብላቴና ከአንድ አረጋዊ ጋር ቤተልሔም በሚባል የይሁዳ ከተማ መጣች፡፡ በወቅቱ የማደሪያ ሥፍራ ስላልነበር በከብቶች በረት ውስጥ ለማደር ገቡ ፤ ጸንሳ የነበረችውንም ልጇን በበረት ውስጥ ወለደችው፡፡ የመኝታ ሥፍራ ስላልነበር ሕጻኑን የከብቶቹ የሣር ድርቆሽ በሚቀመጥበት ሳጥን ውስጥ አስተኛችው፡፡ የዚያን ቀን ለተወለደው ሕጻን ከሩቅ የመጡ ነገሥታት ሳይቀር ሥጦታን አመጡለት፡፡ የንጉሥ አልጋ መሆን ይመኝ በነበረው ያ ዛፍ ሳጥን ሆኖ ቢሠራም የነገሥታት ንጉሥ መኝታ ሆነ፡፡
 <br>
      ይህ ከሆነ ከሠላሳ ዓመታት በኋላ የዓሣ ማጥመጃ ሆኖ በተሠራው ጀልባ ላይ ከወትሮው በተለየ ሁኔታ ዓሥራ ሦስት ሰዎች ተሳፈሩበት፡፡ የንጉሥ መርከብ ለመሆን የተመኘው ይህ ጀልባ በጀልባነቱ ዓሥራ ሦስት ተሳፋሪዎችን ተሸክሞ ሲማረር በጉዞ መካከል ድንገት ትልቅ ማዕበል ተነሥቶ መርከቧን ያናውጻት ጀመረ፡፡ ተሳፋሪዎቹ ጀልባዋን ለመቆጣጠር ታገሉ፡፡ 
      <br>
ከመካከላቸው ግን አንዱ ተሳፋሪ ተኝቶ ነበር፡፡ ሞገዱ እየባሰ ሲመጣ የተኛውን ተሣፋሪ ‹‹ስንጠፋ አይገድህምን?›› ብለው ቀሰቀሱት፡፡ እሱም ተነሥቶ ማዕበሉን ገሠጸው፡፡ ጀልባው ድሮ እንደተመኘው የጫነው የነገሥታትን ንጉሥ እንደሆነ ተረዳ፡፡
<br><br>
       ይህ ከሆነ ከሁለት ዓመታት በኋላ ደግሞ የዛፎች ንጉሥ ለመሆንና ወደ ሰማይ መውጫ መሰላል ለመሆን የተመኘውን ዛፍ አምጥተው ለአንድ ወንጀል ለሌለበት ንጹሕ አሸከሙት ፣ ከተራራ ጫፍ ሲደርሱም ባሸከሙት እንጨት ሰቀሉት፡፡ እንደተሰቀለ ምድር ለሦስት ሰዓታት ጨለመች ... ብዙ ተአምራት ተፈጸሙ፡፡ ይህ ዛፍ እንደተመኘው የዕጽዋት ሁሉ ንጉሥ ሆነ ፤ ሰዎች በእሱ መሰላልነት ወደ ገነት ገቡ ፤ እሱን ያዩ ሁሉ ፈጣሪያቸውን ያስታውሳሉ፡፡
       <br><br>
         በሁላችንም ሕሊና ውስጥ የእነዚህ ዛፎች ሕልም የተበላሸው ገና ያን ጊዜ ወዳላሰቡት ሥፍራ ሲጣሉ ነበር፡፡ ነገሩ አበቃ ብለን ስናስብ ግን የሦስቱም ምኞት ተሳካ፡፡ ይህ ጥንታዊ ታሪክ ምሳሌ እንጂ እውነተኛ ታሪክ እንዳልሆነ ግልጽ ነው፡፡ በዚህ ታሪክ ውስጥ ግን አንድ እውነታ አለ፡፡ በሕይወታችን ውስጥ እኛ አበቃልን ስንል እግዚአብሔር ሥራውን ይጀምራል፡፡ 
         <br><br>
‹‹የሠራዊት ጌታ እግዚአብሔርም ያለቀ የተቈረጠ ነገርን በምድር ሁሉ መካከል ይፈጽማል።›› ኢሳ. 10፡23
<br><br>
ዲያቆን ሄኖክ ኃይሌ<br><br>
ግንቦት 2007 ዓ ም<br><br>
                    </p>

            </div>
            <div class="each" data-tab="35">
                <img src="../../img/Henok.jpg" alt="">
                <p class="title">- በ2013 አሮጌ ብሮች ወደ አዲስነት ተቀየሩ!! -</p>
                <p>
                    

     እግዚአብሔር አምላኬ ሆይ የኔን ያረጀ ሕይወትም ቀይርልኝ አዲስ ልብን ፍጠርልኝ። እነዚህ የተቀየሩ ብሮች  የተቀበሩ፣ የተሰወሩ ብሮችን ሁሉ ያስረጃሉ።
እባክህ አምላኬ የእኔንም  የተቀበሩ እና የተሰወሩ በደሎቼን የሚያስረጅ ወደ አንተ የተመለሰ ከኃጢአት እርጅና የታደሰ ሕይወት አድለኝ ።
<br><br>
የምድራውያን ገዥዎች ገንዘብ ከተለወጠ እኔም የአንተ ገንዘብ ነኝና እባክህ ለውጠኝ ። እኔን ገንዘብህን በኃጢአት ዋሻ ውስጥ ሰውረው በበደል ገደል ውስጥ ቀብረው አገልግሎት የማልሰጥ ከሚያደርጉኝ  የክፋት ባለ ፀጎች አጋንንት ወደ ምሕረት ባንክህ ሰብስበኝ። 
<br><br>
የአንተ መሆኔን የሚገልጥ ግሩም ምልክትህን በልቡናየ ሰሌዳ ላይ ጻፍልኝ ይህ ዓመት የእኔም ሕይወት የሚለወጥበት ይሆን ዘንድ እለምንሃለሁ እኔም ባሪያህ ከወረቀት አላንስምና ለውጠኝ !! ባለ ሠላሣ ባለ ሥልሣ ባለ መቶ አድርገህ ለውጠኝ !!  እኔ ገንዘብህ ነኝና  ለውጠኝ !!
<br><br>
መጋቤ ሐዲስ ምሥጢረ ሥላሴ ማናዬ
<br><br>
                    </p>

            </div>
            <div class="each" data-tab="36">
                <img src="../../img/Henok.jpg" alt="">
                <p class="title">+ ያደረግሽው ምንድር ነው? +</p>
                <p>
                    

አዳም ዕፀ በለስን በበላና ክብሩን ባጣ ጊዜ እግዚአብሔር ሲጠይቀው እንዲህ አለ :- ከእኔ ጋር እንድትሆን የሠጠኸኝ ሴት ከዛፉ ሠጠችኝና በላሁ:: 
<br><br>
ከዚያ በኁዋላ ግን እግዚአብሔር ለሔዋን :- ለምን ዛፉን ብላ ብለሽ ሠጠሽው? አላላትም:: "ያደረግሽው ምንድነው" ብቻ አላት:: 
<br><br>
እርሱ በሰዎች አስተያየት አይፈርድም:: ሌላው ስለ አንተ የሚለውን ትቶ አንተን ለብቻህ ይጠይቅሃል:: የሰዎችን ግምገማ አይሰማም:: እንደ ሃናንያ "ኸረ ጌታ ሆይ ክርስቲያኖችን ሲያሳድድ ነበረኮ" ቢሉትም ቸል ብሎ ምርጥ ዕቃው ያደርግሃል:: በድንጋይ ልትወገር ይገባታል ሲሉት ክሱን ትቶ ከሳሾቹን ሊከስስ መሬት ላይ ይጽፋል::
ዐሥርቱ ትእዛዛትን በጻፉ ጣቶቹ ዘማዊትዋን ሴት ነጻ ሊያወጣ አፈር ይጭራል:: 
<br><br>
ሰው ጨካኝ ፈራጅ እንደሆነ ያውቃልና በአዳም አስተያየት ሔዋን ላይ አይፈርድም:: "ያደረግሽው ምንድን ነው?" ብሎ ጠየቃት::
<br><br>
እግዚአብሔር ዛሬም ነፍሳችንን ይጠይቃታል::
<br>
ያደረግሽው ምንድር ነው? የአዳምን ክስ ሰምቻለሁ! ሰዎች ስለ አንቺ የሚሉትን አዳምጫለሁ:: አንቺ ግን ንገሪኝ:: ግራውን ሰምቼ አልፈርድም:: ምናልባት ቀኙን ብሰማ ይሻላል የሚል ርኅሩኅ አምላክ ነው::
 እኛ የምንፈርድባቸው ሰዎች ሁሉ ቢጠየቁ የሚናገሩት የየራሳቸው የታሪክ ማዕዘን (side of the story) አላቸው::
ስለዚህ እግዚአብሔር አዳምን ሰምቶ አልፈረደም ሔዋንን ጠርቶ ጠየቃት 
"ያደረግሽው ምንድር ነው?"
<br><br>
ዲያቆን ሄኖክ ኃይሌ<br><br>
ግንቦት 2 / 2012 ዓ ም<br><br>
  አዲስ አበባ - ኢትዮጵያ<br><br>

ለተጨነቀች ነፍስ ዕረፍት የሆነው የእግዚአብሔር ቃል ለሁሉ ይዳረስ ዘንድ :: እኔም ለእናንተ ከሰበክሁ በኁዋላ የተጣልሁ እንዳልሆን ስለ እኔ ዘንድ ጸልዩ! ሌሎች እንዲያነቡትም የሚከተሉት አድራሻዎች Like እና Share ያድርጉ <br><br>
FB: https://www.facebook.com/officialHenokhaile/<br><br>
Telegram: https://t.me/deaconhenokhaile<br><br>
Instagram: https://www.instagram.com/p/CBnMF0nnhcQ/?igshid=549jvl607bv4<br><br>
Youtube: https://www.youtube.com/channel/UCOaVsWC05aUjeqIEW3fWj7g<br><br>
                    </p>

            </div>

           
        </div>
    </div>
    <script src="Henok.js"></script>
</body>
</html>