<!DOCTYPE html>
<html lang="en">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="Abel.css">
    <title>Document</title>
</head>
<body>

    <header>
        <a href="../../index.html">የፊት ገጽ</a>

        <p><span>የዲያቆን አቤል ካሳሁን ትምህርት</span> <br> <br><span>ከቴሌግራም ቻናል የተወሰደ(@Dnabel)</span> </p>
    </header>
 
    <div class="menu">ርዕሶች</div>
    <div class="teaching">
    
        <div class="title">
         
         <p data-for-tab="1" class="checked">አዲስ ዓመት</p>
         <p data-for-tab="2">ጠባቂ መልአክ</p>
         <p data-for-tab="3">‹‹የስቃይ ሥፍራ›› ሉቃ 16፡28 </p>
         <p data-for-tab="4">አርሳንዮስን አትረብሹት!</p>
         <p data-for-tab="5">‹‹ራሱም የወደዳቸውን ወደ እርሱ ጠራ›› ማር 3፥13</p>
         <p data-for-tab="6">"እውነትም የመከር በዓል"</p>
         <p data-for-tab="7">የዕለት እንጀራችንን ስንቀበል የአደራውንም መስጠት አንዘንጋ</p>
         <p data-for-tab="8">በሕሊና አበው መንፈስ የተዘጋጀው አባቶቻችንን ያሳወቀን አባቶችህን ዕወቅ መጽሐፍ </p>
         <p data-for-tab="9">
            ዲ/ን ዶ/ር ዳዊት ከበደ</p>
         <p data-for-tab="10">አይን</p>
         <p data-for-tab="11">አባቴ እንጦንስ ውጣ ይልሃል</p>
         <p data-for-tab="12">እንዴት ተገኙ?</p>
         <p data-for-tab="13">ምሥጢራት</p>
         <p data-for-tab="14">የሰማነው ግን ያልተማርነው ትምህርት</p>
         <p data-for-tab="15">ሕማም የማያውቀውን መታመሚያችን አናድርገው!</p>
         <p data-for-tab="16">ልብስህን ማን ወሰደው? </p>
         <p data-for-tab="17">‹‹አትፍረዱ አይፈረድባችሁምም›› ሉቃ 6፡37</p>
         <p data-for-tab="18">የእስክንድር እንቁላሎች</p>
         <p data-for-tab="19">+++ ኦርቶዶክሳዊው ንባብ +++</p>
         <p data-for-tab="20">+++ "ያልተሞቁ ትንንሽ ፀሐዮች" +++</p>
         <p data-for-tab="21">+++ ‹‹ወንጌሉን ተወው!›› +++</p>
         <p data-for-tab="22">ተሸክሜህ ነው!</p>
         <p data-for-tab="23">ኢ-ርኩብነት </p>
         <p data-for-tab="24">ድንቅ አማናዊት መቅደስ</p>
         <p data-for-tab="25">+++ትሕትና ምንድር ነው?+++</p>
         <p data-for-tab="26">በአበው መንፈስ የተደረሰ ድርሳነ አበው ፡ የመጽሐፍ ክለሳ</p>
         <p data-for-tab="27">+++"እንደ አባቶቻችን ከተመለስን ይምረናል"+++</p>
         <p data-for-tab="28">+++ከዶክተሩ ጋር የተደረገ ቃለ ምልልስ+++</p>
         <p data-for-tab="29">+++ሳያቋርጡ የመጸለይ ጥበብ+++</p>
         <p data-for-tab="30">+++የመድኃኔዓለም ክርስቶስ ድካም+++</p>
         <p data-for-tab="31">+++‹ፌሚኒዝም እና ቤተ ክርስቲያን›+++</p>
         <p data-for-tab="32">ያፈጠጠው ችግራችን፤ የኦሮሚያ ቤተ ክህነት ለምን?</p>
         <p data-for-tab="34">መጽሐፍ ቅዱስ</p>
    
        </div>
        <div class="content">
     
            <div class="each alive" data-tab="1">
              <img src="" alt="">
                    <p class="title">አዲስ ዓመት</p>
                <p> አዲሱ ዓመት ከእግዚአብሔር ጋር ለመኖር የተሰጠን ሌላ አዲስ እድል ነው። አማኑኤል ከእኛ ጋር ለመሆን የእኛን ሥጋ ተዋሕዷል፣ አምላክነቱ ሳያሳስበው የባሪያን መልክ ይዞ በሰውም ምሳሌ ሆኖ ራሱን ባዶ አድርጉዋል። በደሃ ቤት አድሯል፣ በበረት ተወልዷል፣ ከብርድ መከለያ ጨርቅን ፈልጓል፣ ፍጥረትን የሚመግብ እርሱ ከእናቱ የድንግልናዋን ወተት ለምኖ አልቅሷል፣ እንደ ሕፃናት በጉልበቱ ድኋል፣ ለእናቱ እየታዘዛት ጥቂት በጥቂት አድጓል። ከአደገም በኋላ ራሱን የሚሰውርበት ጎጆ ሳይኖረው በተራራ ተንከራቷል፣ ተርቧል፣ ከኃጢአተኞች በደረሰበት ተቃውሞ ተሰድቧል፣ ተገፍቷል። ከብቻዋ ከኃጢአት በቀር በነገር ሁሉ እንደ እኛ የተፈተነ ሆኗል። <br><br>

                    ከእኛ ጋር ለመሆን ብቻ ሳይሆን በእኛ ውስጥ ለመኖር በእለተ አርብ በመስቀል ተሰቅሎ ሥጋውን ቆርሶ ደሙን አፍስሶ ተሰጥቶናል። እኛስ ወደ እርሱ ሊያቀርበን ይህን ሁሉ ከሆነልን አምላክ ጋር ለመኖር ምን አደረግን? ንስሐ ገባን? ሥጋ ወደሙን ተቀበልን? <br><br>
                    
                    ከእግዲህስ በኃጢአት ያረጀ ማንነታችንን እንተው። አዲሱን ዓመት "ማለዳ ማለዳ አዲስ" ከሆነው ፈጣሪያችን ጋር ለመኖር ለራሳችን ብሩህ ተስፋ እንሰንቅ። እስኪ አምና ወድቀን ከተሰበርንበት የዘር፣ የጥላቻ ጉድጓድ ወጥተን ዘንድሮን ተዋድደን፣ ተፋቅረን በሰላም እንኑር። እስኪ ደግሞ ወደ ሰላማዊ ኢየሱስ ክርስቶስ ቀርበን ይህችን ዓመት በሰላም ጀምረን እንፈጽማት።<br>
                    <br>
                    
                    መልካም አዲስ ዓመት!!!<br><br>
                    
                    ዲያቆን አቤል ካሳሁን <br><br>
                    abelzebahiran@gmail.com</p>
            </div>
            <div class="each" data-tab="2">
                <img src="" alt="">
                <p class="title">+++ጠባቂ መልአክ+++</p>
                <p>
                    ቅዱስ ዮሐንስ ሐጺር በሚተኛበት ጊዜ ቅዱስ ሚካኤል ቅዱስ ገብርኤል ተገልጠው በክንፋቸው ‹እኔ ልጋርድ ፣ እኔ ልጋርድ› ሲሉ ይመለከታቸው ነበር (ማር ይስሐቅ ገጽ 30)፡፡ እንዲህ የሰው ልጆችን ለማገልገል የሚጓጉ መላእክትን እግዚአብሔር ከፍቅሩ የተነሣ በዘመናችን ሁሉ ከእኛ የማይለዩ ‹ጠባቂ መልአክ› አድርጎ ሰጥቶናል፡፡ በመጽሐፈ ሄኖክ ላይ እንደተቀመጠው የሰው ልጆችን በቀን እና በሌሊት ይጠብቋቸው ዘንድ ሁለት መላእክት ታዘውልናል፡፡ እግዚአብሔር አንድ ጽንስ በአርባኛው ቀን ተስእሎተ መልክእ (Organogenesis) ከተፈጸመለት በኋላ ገና በእናቱ ማኅጸን ሳለ ወደዚህች ዓለም በመወለድ እስኪመጣ ድረስ ፤ እናቱ የምትባላው ምግብ ተጭኖት ፣የምትተነፍሰው አየርም አጥሮት ታፍኖ እንዳይሞት በመልአኩ በቅዱስ ሩፋኤል እጅ ጥበቃን ያደርግለታል፡፡ ከተወለደም በኋላ በግሉ የሚጠብቁት ደጋግ ቅዱሳን መላአክትን ይሰጠዋል፡፡

                    <br><br>
                   
                   እነዚህ እኛን የሚጠብቁ ቸር የሆኑ መላእክት መቼ እንደሚሰጡን ቅዱስ ዲዮናስዮስ ዘአርዮስፋጎስ በድርሳኑ ሲናገር እንዲህ ይላል ፡- ‹ወንድም ቢሆን ወይም ሴት ታናሽም ቢሆን ወይም ታላቅ በአብ በወልድ በመንፈስ ቅዱስ ስም በተጠመቀ ጊዜ ሁልጊዜ ሥራውን የሚያሳርግ በቀን እና በሌሊት የሚጠብቀው መልአክ ይታዘዝለታል›  (ግብረ ሕማማት ገጽ 170)፡፡ የዚህንም ቅዱስ አባት ትምህርት የሚደግፍ በመጽሐፈ ቅዳሴ ትርጓሜ ላይ ‹ምዕመናን በጥምቀት ውኃ እንደ ተጠረገ ቤት ይሆናሉ በዚህ ጊዜ ሁለት መላእክተ ዑቃቢ ይሰጧቸዋል› የሚል ቃል እናገኛለን፡፡ 
                   <br><br>
                    የሁሉ አባት የሆነ እግዚአብሔር የእጁ ሥራ ለሆንን ለእኛ ከሚታየው እና ከማይታየው ክፉ ነገር ሁሉ ይጠብቁን ዘንድ ጠባቂ መላእክትን እንደሚልክልን የሚያስረዱ ብዙ የመጽሐፍ ቅዱስ ኃይለ ቃላትን እናገኛለን፡፡ ለምሳሌ ቅዱስ ዳዊት ‹ክፉ ነገር ወደ አንተ አይቀርብም…በመንገድህ ሁሉ ይጠብቁህ ዘንድ መላእክቱን ስለ አንተ ያዛቸዋልና› በማለት እኛን ለመጠበቅ ከአምላክ የሚላኩ መላእክት እንዳሉን ሲናገር ፤ ቅዱስ ያዕቆብ ደግሞ ‹ከክፉ ነገር ሁሉ ያዳነኝ መልአክ› በማለት ‹አዎ ይጠብቀኝ ዘንድ የተላከው መልአክማ እውነትም በመንገዴ ሁሉ ከክፉ ጠብቆኛል› የሚል የዳዊትን መዝሙር የሚያጸና ምስክርነትን ሲሰጥ እናነባለን (መዝ 19፡41 ፣ዘፍ 48፡16)፡፡
                    <br><br>
                    
                   በሐዲስ ኪዳንም ጌታችን በመንግሥተ ሰማያት ከሁሉ የሚበልጥ ማን ይሆን? የሚል ጥያቄ ደቀ መዛሙርቱ በጠየቁት ጊዜ ፤ ልዕልና የሚገኘው በትህትና እና ራስን ዝቅ በማድረግ እንደሆነ ለማሳየት በመካከላቸው ሕጻን አቁሞ በምሳሌ ካስተማራቸው በኋላ ‹ከነዚህ ከታናናሾቹ አንዱን እንዳትንቁ ተጠንቀቁ፤ መላእክቶቻቸው በሰማያት ዘወትር በሰማያት ያለውን የአባቴን ፊት ያያሉ እላችኋለሁ› ብሏቸው ነበር (ማቴ 18፡10)፡፡ ይህም የአምላካችን ቃል የሰው ልጆች ጠባቂ መላእክት እንዳሏቸው የሚያመለክት መሆኑን ብዙ የቤተ ክርስቲያን ሊቃውንት ተርጉመው አስተምረውበታል፡፡ ይህ የጌታችን ቃል ምዕመናን ልመና እና በጎ ሥራቸውን ወደ ፈጣሪ የሚያሳርጉ ፊቱንም እንዳይሰውርባቸው ዘወትር ስለ እነርሱ በመማለድ የ‹እግዚአብሔርን ፊት› የሚያዩ መላእክት እንደተሰጣቸው የሚገልጽ አንዱ የሐዲስ ኪዳን የብሥራት ቃል ነው (መዝ 69:17)፡፡
                   
                   <br><br>
                    ሌላው ሄሮድስ የወንጌል ገበሬዎች በሆኑት በሐዋርያት ላይ መከራ ያጸናባቸው ዘንድ በአንዳንዶቹ ላይ እጁን በጫነ ጊዜ የዚህ የመከራ ገፈት ቀማሽ ከሆኑት ክርስቲያኖች አንዱ ቅዱስ ጴጥሮስ ነበር፡፡ ሄሮድስ የቂጣ በዓል ካለፈ በኋላ ለፍርድ በሕዝብ ፊት ሊያወጣው አስቦ እስከዚያው ቀን ድረስ ቅዱስ ጴጥሮስን አራት ወታደር እየሆኑ በሚጠብቁበት በወኅኒ ወረወረው፡፡ቅዱስ ጴጥሮስም በጽኑዕ ሰንሰለት ታስሮ በሁለት ወታደሮች መካከል ተኝቶ ነበር፡፡ የእግዚአብሔርም መልአክ በቀረበ ጊዜ በቤቱ ውስጥ ብርሃን በራ፤ ቅዱስ ጴጥሮስንም ጎድኑን መትቶ ካነቃው በኋላ የእጆቹን ሰንሰለት በጣጥሶለት ከወኅኒው ይዞት ወጣ፡፡ በዚህም የማዳን ሥራ የተደነቀው ቅዱስ ጴጥሮስ ሐዋርያቱና ሌሎች ክርስቲያኖች ተሰብስበው ይጸልዩ ወደነበረበት የማርቆስ እናት ቤት በመሄድ ይከፍቱለት ዘንድ የደጁን መዝጊያ አንኳኳ፡፡ ሮዴ የተባለችም አንዲት ገረድ ወደ መዝጊያው ቀርባ የቅዱስ ጴጥሮስን ድምጽ ስትሰማ ደስታው አስፈንጥዟት በሩን ሳትከፍት ወደ ወስጥ ሮጣ ጴጥሮስ በደጅ እንደቆመ ተናገረች፡፡ እነርሱም ከሄሮድስ ሠራዊት እጅ በዋዛ እንደማይወጣ ያውቃሉና ‹አብደሻል!› አሏት፡፡ እርሷም የሰማችውን አስረግጣ ስትነግራቸው ግራ የተጋቡት ሐዋርያቱ በቃ ‹መልአኩ ነው› አሏት፡፡ ቅዱስ ጴጥሮስም ማንኳኳቱን ስላላቋረጠ በሩን ከፍተው እርሱ እንደሆነ ባወቁ ጊዜ ሁሉም ተገረሙ (ሐዋ 12:15)፡፡
                   
                    <br><br>
                    የቅዱስ ጴጥሮስን ድምጽ እንደሰማች ለተናገረችው ሮዴ ሐዋርያቱ ‹መልአኩ ነው!› ብለው የመለሱላትን መልስ አስተውሉ!፡፡ ይህ ንግግር መልአክ መሆኑን ለማሳወቅ ብቻ የተነገረ ሳይሆን ያ መልአክ የቅዱስ ጴጥሮስ ጠባቂ መልአኩ ነው ለማለትም የተነገረም ጭምር እንደሆነ ፤ ከአማርኛው የመጽሐፍ ቅዱስ ዓረፍተ ነገር ይልቅ ‹it is his angel› የሚለው በልሳነ እንግልጣር (እንግሊዝኛ) ያለው አቀማመጥ ጉዳዩን የበለጠ ግልጽ ያደርገዋል፡፡ በእርግጥ በደጁ ላይ ቆሞ በሩን የሚያንኳኳው ቅዱስ ጴጥሮስ እንደሆነ ሐዋርያቱ መዝጊያውን ከከፈቱ በኋላ እንደተረዱ ቢጻፍም ፤ ‹መልአኩ ነው!› የሚለው ግምታቸው ግን እንደ ዋዛ የሚታይ ነገር አይደለም፡፡ ይኸውም በሐዋርያት ዘንድ ስለ መልአከ ዑቃቢ (ጠባቂ መልአክ) ያለውን ታላቅ እምነት እና እነርሱም ከጠባቂ መላእክቶቻቸው ጋር ያላቸውን የመንፈስ ትስስር ያሳያል፡፡ (ሐዋርያቱ እንዲህ ማለታቸው ጠባቂ መላእክት የሚጠብቁትን ሰው መስለው ስለሚገለጹ እንደሆነ ማብራሪያ የሚሰጡ ሊቃውንት አሉ፡፡በእርግጥም በመጽሐፈ መነኮሳት የቅዱሳኑ ጠባቂ መላእክቶቻቸው እነርሱን መስለው በመገለጽ ድውያንን እየፈወሱ በአገልግሎት ይረዷቸው  እንደነበር ተጽፎ እናነባለን - ማር ይስሐቅ, ገጽ-145)
                    <br>
                    <br>
                    በእኛ ላይ ሊደርሱ ካሉ ክፉ አደጋዎች የዳንባቸውን ጊዜያቶች እስኪ እናስተውል! ፣ ‹ለጥቂት እኮ ነው…› እያልን ሞት ወይም ከአስከፊ ሁኔታዎች ተአምር በሚመስል መንገድ የተረፍንባቸውን ሰዓታት በዓይነ ኅሊናችን እስኪ እንመልከታቸው ፣ በእነዚያ የጭንቅ ጊዜያቶች ሁሉ የታደገንን የጠባቂ መልአካችንን የተዘረጋች ክንድር እናያለን፡፡ የቅዱስ ዮሐንስ ወንጌላዊ ደቀ መዝሙር የነበረው ቅዱስ ፖሊካርፐስ በጠባቂ መልአኩ አማካኝነት እንዴት ከሞት በተአምር ሊተርፍ እንደቻለ ይናገራል፡፡ ቅዱሱ አብሮት በአገልግሎት ከሚረዳው ዲያቆን ጋር በጉዞ ሳሉ ቀኑ ስለመሸባቸው መንገድ ዳር ካለ አንድ ትንሽ ቤት  ገብተው ይተኛሉ፡፡ በእኩለ ሌሊትም የፖሊካርፐስ ጠባቂ መልአክ በሕልሙ ተገልጦ ‹ፖሊካርፐስ ሆይ ሊፈርስ ነውና ፈጥነህ ይህንን ቤት ለቅቀህ ውጣ› እያለ ሶስት ጊዜ አስጠነቀቀው፡፡ ፖሊካርፐስ ራእዩን እንዳየ ያንን ቤት ለቆ በፍጥነት ወጣ፡፡ ወዲያውም ቤቱን እያየው በፊቱ ፈራርሶ ወደቀ፡፡ እርሱም ሊመጣበት ከነበረው ሞት በጠባቂ መልአኩ አማካኝነት ዳነ፡፡ ሌሎች ይህን የመሰሉ ታሪኮችም ከሦስቱ መጻሕፍተ መነኮሳት አንዱ በሆነው በማር ይስሐቅ ላይ በብዛት ሰፍረው እናገኛለን (ማር ይስሐቅ ገጽ-145)፡፡  
                    <br><br>
                    የቤተ ክርስቲያን ሊቃውንት ያስተማሩን ጠባቂ መላእክት እንዳሉን ብቻ ሳይሆን ከእነርሱ ምን ዓይነት ጥንቃቄ ማድረግ እንዳለብንም ጭምር ነው፡፡ ለምሳሌ ቅዱስ ባስልዮስ ዘየዐቢ (Saint Basil the great) ‹በእግዚአብሔርን በሚያምን ሁሉ አጠገብ ጠባቂ መልአኩ አለና ስለዚህ ንስሐ ይግባ› በማለት ከንስሐ ሕይወት ጋር  አያይዞ ያሳስበናል፡፡ ሊቁ ቀሌምንጦስ ዘእስክንድርያም ሰው ብቻውን ሆኖ እንኳን ቢጸልይ ጠባቂ መልአኩ ከእርሱ ጋር አብሮት እንደሚሆን የሚናገር ሲሆን ፤ ሊቁ ጠርጠሉስም ብዙውን ጊዜ በምንዘናጋበት በግል ጸሎታችን ጊዜ አብሮን ለምስጋና ከሚቆመው መልአክ ክብር የተነሣ መቼም ቢሆን ቁጭ ብለን እንዳንጸልይ ይመክራል፡፡
                    
                    <br><br>
                   አበው ቅዱሳን እንደሚያስተምሩት ጸሎት እና ቃለ እግዚአብሔርን ከሚወድ ሰው ጋር እኒህ ጠባቂ መላእክት ዘወትር የማይለዩ ቢሆንም ፤ ኃጢአትን ባደረገ ጊዜ ግን ከእርሱ ያርቃቸዋል፡፡ ቅዱስ ባስልዮስም ‹በክፉ ሥራዎቻችን እስካላሸሸናቸው ድረስ መላእክት ከእኛ መቼም ቢሆን አይርቁም፡፡ ጭስ ንቦችን ፣ክፉም ሽታ ርግቦችን እንደሚያባርር እንዲሁ የሚከረፋው ኃጢአታችን ሕይወታችንን የሚጠብቁትን መላእክት ያርቃቸዋል› ሲል መልካሙን ባለማድረግ በኃጢአታችን ክፉ መዓዛ ጠባቂ መላእክቶቻችንን እንዳርቃቸው ያስጠነቅቀናል፡፡ ገነተ አበውም (Paradise of the holy fathers) ላይ አንድ የበቃ የእግዚአብሔር ሰው ያየው ራእይ ይህን በመሰለው ጉዳይ በቂ ዕውቀት የሚያስጨብጠን ነው፡፡ ‹በአንድ ወቅት አበው መነኮሳት ተሰብስበው ስለ ምናኔ ሕይወት መልካምነት ሲወያዩ ሳለ ከመካከላቸው ከነጽሮት (መላእክትን ከማየት) የደረሰ አንድ አረጋዊ ፤ ቅዱሳን መላእክት እኒህን አባቶች ረበው ሲበሩ ተመለከተ፡፡ ነገር ግን ወደ ሌላ ከንቱ ርእስ (ሥጋዊ) በተሸጋገሩ ጊዜ ዓሣሞች በዙሪያቸው ከበዋቸው በአረንቋ (ጭቃማ) ላይ ሲንከባለሉ ታየው፡፡ ዳግመኛም እኒሁ አባቶች ጨዋታቸውን ወደ መንፈሳዊ ወግ በማምጣት ባደሱት ጊዜ መላእክቱ ተመልሰው እግዚአብሔርን ሲያከብሩ ተመልክቷል›፡፡
                   <br><br>
                    በጣም በሚያስደንቅ ሁኔታ ክፉ በሠራን እና በአምላካችን ላይ ባመጽን ጊዜ የሚሸሹን መላእክት ወዴት ይሄዱ ይሆን? ብለን ከጠየቅን መጽሐፈ መነኮሳት ይመልስልናል፡፡ ተጠባቂው ሰው ጌታውን በምግባር አሳዝኖ ፣በሃይማኖት ክዶ የሆነ እንደሆነ ዑቃቢ መልአኩ ከእርሱ ይሸሽና ሌላ አንድን ጻድቅ ወደሚጠብቅ ወዳጁ መልአክ ፍቅሩ ስቦት ይሄዳል፡፡ ይህንንም ከሦስቱ መጻሕፍተ መነኮሳት አንዱ የሆነው ማርይስሐቅ ‹ያንዱ መልአከ ዑቃቢ ወዳንዱ የሄደ እንደሆነ ፤ያንዱ መልአከ ዑቃቢ ተከትሎት ይሄዳልና ‹እስመ በአሐዱ ፍቅር ይሰሐብ ካልዑ›/‹በአንዱ ፍቅር ሁለተኛው ይሳባል› እንዲል› በማለት ይገልጸዋል (ማርይስሐቅ. ገጽ 35)፡፡ እንግዲህ እግዚአብሔር ጠባቂ አድርጎ የሰጠን መላእክቶቻችን እንዳያዝኑብን እንጠንቀቅ፡፡ የኃጢአታችንም ክፉ ሽታ እንዳያርቃቸው በንስሓ እንባ ነፍሳችንን እንጠብ፡፡
                    <br><br>
                   ቀደምት የቤተ ክርስቲያን ሊቃውንት በተለይ እንደነ ቅዱስ ጎርጎርዮስ ነባቤ መለኮት፣ ቅዱስ አውግስጢኖስ ያሉ አባቶች ከሰው ልጆችም ውጪ እንደ ነፋስ፣ እሳት፣ ውኃና ሌሎችንም ፍጥረታት የሚጠብቁ መላእክት እንዳሉ በዮሐንስ ራእይ ላይ የተጠቀሱትን ‹የውኃውም መልአክ›፣ ‹አራት መላእክት አየሁ እነርሱም…አራቱን የምድር ነፋሳት ያዙ›፣ ‹በእሳትም ላይ ሥልጣን ያለው ሌላ መልአክ› የሚሉትን የመጽሐፍ ክፍሎች በመጥቀስ ያስተምራሉ(ራእይ 7:1፣ 14:18 ፣ 16:5)፡፡ ለአገርም (ሕዝብ) ቢሆን ጠባቂ መልአክ እንደሚሾም ‹ሚካኤል አንተ ለያዕቆብ ኖላዌ ዘርዑ› ‹ለያዕቆብ እና ለዘሩ ጠባቂ (እረኛ) ሚካኤል አንተ ነህ› የሚለው ቃል የሚያስረዳን ሲሆን አንድ ሊቅ ደግሞ በሐዋርያት ሥራ መጽሐፍ ላይ ያለውን ለቅዱስ ጳውሎስ በራእይ በመቄዶንያ ሰው አምሳል ተገልጦ ‹ወደ መቄዶንያ ተሻገርና እርዳን› ያለውን መልአክ የመቄዶንያ ሀገር ጠባቂ መልአክ (shepherd angel) እንደሆነ ይናገራል (ሐዋ 06.9)፡፡ ታዲያ በዚሁ ተመሳሳይ የሐዋርያት ሥራ መጽሐፍ ላይ ፊሊጶስን ከኢየሩሳሌም ወደ ጋዛ በሚወስደው መንገድ ላይ ኢትዮጵያዊውን ጃንደረባ እንዲያገኘው የነገረው መልአክ የኢትዮጵያ ሀገር (ሕዝብ) ጠባቂ መልአክ ይሆንን? (ሐዋ 8:26)::
                   <br><br>
                   እንኳን ለጠባቂ መልአካችን ለቅዱስ ገብርኤል ዓመታዊ ክብረ በዓል በሰላም አደረሰን!!!
                   <br><br>
                   ዲያቆን አቤል ካሳሁን<br><br>
                   abelzebahiran@gmail.com<br><br>
                   የዲያቆን አቤል ካሳሁን መኩሪያ ትምህርቶች እና መጣጥፎች, [8/4/20, 11:53 AM]<br><br></p>
            </div>
            <div class="each" data-tab="3">
                <img src="" alt="">
                <p class="title">‹‹የስቃይ ሥፍራ›› ሉቃ 16፡28 </p>
                <p>ቅዱስ ሉቃስ ጌታችን ስለ ምጽዋት ባስተማረበት ወቅት ለትምህርቱ አጋዥ አድርጎ ያነሣውን የደሃው የአልዓዛርን ታሪክ በወንጌሉ ጽፎልናል፡፡ ይህ አምካችን ያቀረበው ማስረጃም በአንድ ወቅት የተፈጸመ ትክክለኛ ታሪክ ነው፡፡ በነገራችን ላይ ይህ ጥቅስ የሰው ልጅ ከሞተ በኋላ ነፍሱ ምንም አታውቅም፣ በነፍስም ንግግር የለም (In state of Ecstasy) ሲሉ ለሚያምኑ መናፍቃን የማይመች ጥቅስ ስለሆነ በብርቱ ይቃወሙታል፡፡ ተቃውሟቸውም ጥቅሱን ባለመቀበል ሳይሆን ለጥቅሱ ያልሆነ ጠባዕይ ሰጥተው ‹ምሳሌ› (Parable) ሲሉ በመተርጎም ነው፡፡ በመጽሐፍ ቅዱስ አምላካችን የተረካቸውን ታሪኮች እውነተኛ እና ምሳሌ ብለን ለመለየት ከምንጠቀምባቸው መለያ መስመሮች ዋናነኛው የሚከተለው ነው፡፡ <br><br>

                    አንድን ታሪክ ምሳሌ ብለን የምንለየው በታሪኩ ውስጥ ምንም ዓይነት የሰው ስም ሳይጠቀስ ሲነገር ነው፡፡ አምላካችን የመሰላቸው ምሳሌዎች (Parable) ሁሉ በአጠቃላይ ስም አልባዎች ወይም ‹አንድ ሰው…› በሚል አገባብ የተተረኩ ናቸው፡፡ ለአብነትም ስለ ወዳጅነት ሲያስተምር ‹አንድ ሰው ከኢየሩሳሌም ወደ ኢያሪኮ ሲወርድ..› ሲል የተጠቀመው ፣ መክሊትን ስለማትረፍ ሲያስተምር የተናገረው የጌታው ምሳሌ እና ሌሎችም ለዚህ ማስረጃ ተደርገው ሊወሰዱ ይችላሉ፡፡ ስለዚህ ጌታ የተናገራቸው ምሳሌዎቹ (Parables) በሙሉ ስም አልተጠቀሰባቸውም፡፡ 
                    <br><br>
                    እውነተኛ ታሪክ ሲሆን ግን ከላይ ካነሣነው ለየት ባለ መልኩ ስም ተጠቅሶ እናገኛለን፡፡ ለምሳሌ አሁን የምንመለከተው በቅዱስ ሉቃስ ወንጌል ላይ የሰፈረው የአልዓዛርና የነዌ ታሪክ ለእውነተኛ ታሪክ ማሳያ ሆኖ መቅረብ ይችላል፡፡ አምላካችን በተናገረው ታሪክ ውስጥ ቢያንስ አብርሃምና ፣አልዓዛር የሚሉ ሁለት ስሞች ተጠቅሰዋል፡፡ እንደው ስለ አልዓዛር በቂ የሆነ የታሪክ ማስረጃ ባይኖረን እንኳን፣ አብርሃይምን ግን በኦሪት ዘፍጥረት መጻሕፍት በደንብ ተዋውቀነዋል፡፡ ከሁለቱ ሰዎች በተጨማሪ የባለጠጋው ስም በወንጌል ትርጓሜ እንጂ በንባቡ ላይ አለመጠቀሱ የኃጢአተኞች መታሰቢያ እንደሚጠፋ ለማስረዳት ነው፡፡ ስለዚህ ታሪኩ መናፍቃኑ እንደሚሉት ያልተፈጸመ ነገር ግን አምላካችን ለማስተማሪያ የተገለገለው ምሳሌ ሳይሆን በተግባር የተፈጸመ እውነተኛ ታሪክ ነው፡፡ 
                    <br><br>
                    በዚህም ታሪክ ውስጥ ነዌ የተባለ ንፉግ በደጁ ለተጣለው ደሃው አልዐዛር ምንም ዓይነት የቸርነት ሥራ እንዳልሠራለት እናነባለን፡፡ ባጠጋው ነዌ ሲወጣ እና ሲገባ አቀርቅሮ ከማየት በቀር ለዚያ ደሃ የሰጠው ምጽዋት አልነበረም፡፡ በኋላም በሞቱ ጊዜ ደሃው ስለ ታላቅ ምግባሩ (ተስፋው- ፈጣሪውን አለማማረሩ) ነፍሱ በአመስጋኞች መላእክት ወደ አብርሃም እቅፍ ተወሰደች፡፡ ባለጠጋው ነዌ ግን ብቻውን በልቷልና ቸር የሆኑ ብርሃናውያን መላእክት ነፍሱን ሳያጅቧት ብቻዋን ወደ ሲኦል ተጋዘች፡፡ ይኸውም ኃጥአን የሚቀጡበት የስቃይ ሥፍራ ነው፡፡ ይህ ስፍራ ምን ይመስል ይሆን? እስኪ ስለዚህ የስቃይ ስፍራ ምንነት ጥቂት ለመቃኘት እንሞክር፡፡ 
                    <br><br>
                    ‹ሁሉ እንዲድኑ እና እውነትን ወደ ማወቅ እንዲደርሱ› የሚወድ እግዚአብሔር የሰው ልጆችን የፈጠረው ለዘላለማዊ ርስቱ ቢሆኑንም፣ የሰው ልጆች ሁሉ ግን እግዚአብሔ ወደ አዘጋጀላቸው ርስት ሊገቡ አልቻሉም፡፡ በተፈጥሮ እግዚአብሔር የሰጣቸውን ነጻ ፈቃድ በመጠቀም ከፊሉ የአምላካቸውን ሕግ በማክበር ወደ ርስቱ እና ዘላለማዊ እረፍቱ ለመግባት የሚተጉ ሲሆኑ፣ ከፊሎቹ ደግሞ የገዛ ፈቃዳቸውን ብቻ በመፈጸም ከተዘጋጀላቸው ዘላለማዊ ርስት በውዴታ ራሳቸውን የሚያርቁ ሆነዋል፡፡ በእርግጥ እግዚአብሔር የኃጢአተኛውን መጥፋት የሚፈልግ ባይሆንም እጅን ጠምዝዞ በግድ በማጽደቅ የተኮናኞችን ነጻ ፈቃድ የሚነፍግ ኢ ፍትሐዊም ስላልሆነ፣ ለማይወዱት እና እረፍትና ሕይወትነቱን ለማይቀበሉት ያዘጋጀው የሞትና የስቃይ ስፍራ አለ፡፡ መጽሐፍ ቅዱስ በዳግም ምጽአት ጊዜ ምግባር አጉድለው የተገኙ ኃጥአን ‹ወደ ዘላለም እሳት ከእኔ ሂዱ› የሚል ፍርድ እንደሚሰሙና ወደ እዚህ የስቃይ ስፍራ እንደሚጣሉ ይናገራል። (ማቴ 25፡41 ፣ራእይ 20፡15)
                    <br><br>
                    ምንም እንኳን የሲኦል መኖር በመጽሐፍ ቅዱስ የተመዘገበ እውነታ ቢሆንም፣ ይህ እውነታ ግን ከአንዳንድ የተቃውሞ ሐሳቦች እና የተሳሳቱ ጽንፈኛ ግላዊ አስተያየቶች መዳን አልቻለም፡፡ በጉዳዩ ላይ ቤተ ክርስቲያናችን እና ቀደምት አበው የሚያስተምሩትን የጠራ ትምህርት የማይወክሉ ብዙ አስተያየቶች ቢኖሩም ጠቅለል በማድረግ ግን ሐሳቦቻቸውን በሁለት ጎራ ልንመድበው እንችላለን፡፡ የመጀመሪያዎቹ ‹ሲኦል የሚባል ስፍራ የለም፡፡ በወንጌል ስለ ሲኦል የተጻፉት ሁሉ በክፉ አድራጊዎች ልብ ውስጥ ፍርሃትን ለመፍጠር ተብሎ ነው፡፡›› የሚሉ ሲሆን፣ ሁለተኛዎቹ ደግሞ ‹ሲኦል የሚባል ነገር አለ፡፡ ግን እንደሚታሰበው ቦታ ወይም ስፍራ ሳይሆን ሁኔታ (condition) ብቻ ነው› የሚል ከመጀመሪያው ተቃውሞ ብዙም ያልሸሸ ግን ጠየም ያለ እምነት የሚያራምዱ ናቸው፡፡ በትምህርታቸው ለቤተ ክርስቲያን ማኅቶት የሆኑ ቀደምት አባቶቻችን በዚህ ጉዳይ ምን አስተምረዋል? ፈጣሪ ክፉዎችን የሚያስፈራራበት እንደ ጭራቅ ያለ ተረት ነው ብለው ይሆን? ወይስ ስፍራ አልባ የሆነ የሁኔታ እና የስሜት መፈራረቅ ነው በማለት አስተምረው ይሆን? እስኪ እንመርምር :- 
                    <br><br>
                    ቅዱስ ዮሐንስ አፈወርቅ የጌታችንን ዳግም መምጣት በተመለከተ ባስተማረበት ድርሳኑ ላይ ሲኦል የለም የሚሉ ወገኖችን ሲቃወም እናገኘዋለን፡፡ እንደውም እነዚህ ሰዎች ‹መጽሐፍ ቅዱስን እውነታነት የሌላቸው ውስብስብ ሐሳቦችን የያዘ መጽሐፍ፣ እግዚአብሔርንም የሚዋሽ አምላክ› አድርገው የሚገልጹ እንደሆኑ ይናገራል፡፡ አያይዞም እንዲህ ያለው ክፉ ትምህርት ሥጋዊ ተድላን ከመውደድ የሚወለድ እንደሆነና እነዚህም ሰዎች ከኖሩበት የአመጻ ሕይወት ወጥተው ወደ በጎ ምግባር ፊታቸውን የሚመልሱ ከሆነ፣ ነገረ ሲኦልን ፈጥነው እንደሚረዱና ጥርጥራቸውም ሁሉ እንደሚጠፋላቸው ይገልጻል (St. John Chry. On Colossians, Homily 2,5)፡፡ 
                    <br><br>
                    በተለይ በእርሱ ዘመን በቤተ ክርስቲያን ዐውድ ቃሉን የሚያስተምሩ አገልጋዮች እንዲህ ያለ የተሳሳተ ትምህርት ለምን እንደሚያስተምሩ ሊቁ ይጠቃል፡፡ "በአመኔታ የሚሰሙህን ምዕመናን ለምን ታስታቸዋለህ? ወይስ አንተ በዚህ የተሳሳተ ትምህርት ጸንተህ ስላለህ ብዙኃኑ የአንተን ሐሳብ ቢቀበሉ እንደ እኔ ዓይነት አመለካከት የሚያራምዱ ሰዎች ቁጥር ከበረከቱ፣ ሲዖል መኖሯ እርግጥ ቢሆን እንኳን ይህን ሁሉ ሰው በጅምላ እግዚአብሔር ስለማይኮንን ከሳቱት ብዙኃኑ ጋር አብሬ ይቅርታን አገኛለሁ ብለህ ይሆን?" ብሎ ይመረምራቸዋል፡፡ በእውነትም በዚህ መንገድ የሚያስቡ ወገኖች ካሉ ሰውን እስከ ጥልቅ ልቡ ድረስ መመርመር የሚቻለውን አምላክ እንደሚያገለግሉ የረሱ ሳይሆኑ እንደሚቀሩ እናስባለን፡፡ 
                    <br><br>
                    ሲኦል የለም ብሎ ማስተማር ገነት የለም ብሎ ከማስተማር የሚለይ ነገር አይደለም፡፡ ምክንያቱም የቅጣት መኖር ነው ሽልማትን እንድንለይ የሚያደርገን፡፡ ሲኦል የለም ማለት ዘማውያንና ክፉ አድራጊዎች፣ ራሳቸውን ገዝተው የንጽሕና እና መልአካዊ ሕይወት ከኖሩ ጻድቃን ጋር እኩል ክብር ይጋራሉ ማለት ነው፡፡ ሲኦል የለም ማለት ‹በልተን ጠጥተን እንሙት› የሚሉ ኃጥአን ከ‹ከሀገር ምድረ በዳ ከዘመድ ባዳ› ይሻለናል ብለው ዓለም ስላልተገባቻቸው በምድረ በዳና በተራራ በዋሻና በየጉድጓዱ ከተቅበዘበዙ ባሕታውያን ጋር አንዲት እጣ ትደርሳቸዋለች እንደማለት ነው፡፡ በአጠቃላይ ኖት ሆነው በጎ ላደረጉ የሚቀበሉት ‹የጽድቅ አክሊል› የለም በማለት ድንበር ማጥፋት እና የምትናፈቅ ገነትንም ከፈሯት ከሲኦል ጋር አብሮ የሚሰርዝ ትምህርት ነው፡፡
                    <br><br>
                    ‹የስቃይ ስፍራ› ስትባል በመጽሐፍ ቅዱስ የተገለጸችውንም ሲኦል በ‹ሁኔታ› ብቻ መገደብ እንዴት ዓይነት ስህተት ነው?! እስኪ አስቡት! ሲኦል ሁኔታ ብቻ ከሆነች የበደሉ ሰዎች በሞቱ ጊዜ ነፍሳቸው በየትኛው መንፈሳዊ ስፍራ ሆና ነው በ‹ሁኔታዎች› የምትቀጣው? መቼም ገነት ሆነው ነው አይባልም? በሁኔታዎቹ በራሱ ለመቀጣት ቅጣቱ የሚከናወንበት ስፍራ ያስፈልጋል፡፡ ምክንያቱም ነፍስ ፍጡር ስለሆነች ያለ ጊዜ እና ቦታ ህልው ሆና መኖር ስለማትችል ነው፡፡ ስለዚህ ሲኦል ሁኔታ ብቻ ልትሆን አትችልም፡፡ ልዩ ልዩ ኩነቶችን የምታስተናግድ ረቂቅ መንፈሳዊት ስፍራም እንጂ፡፡ 
                    <br><br>
                    አንዳንዶች ጻድቃን የነበሩት አልአዛርና አብርሃም እንዲሁም ኃጥኡ ነዌ የነበሩት በአንድ አካባቢ እንደ ሆነ መጽሐፍ ቅዱስ ስለሚናገር ሲኦል የሚባል የተለየ ቦታ የለም› ብለው ሲከራከሩ እንሰማቸዋለን፡፡ ነገር ግን በሉቃስ ወንጌል የተጠቀሰው ታሪክ እኮ ከዘመነ ምሕረት (ከሐዲስ ኪዳን) በፊት ገነት በተዘጋበት ዓለም ሁሉ (ጻድቃንም ኃጥአንም) በሲኦል ግዞት በነበረበት ጊዜ የተፈጸመ ነው፡፡ ነገር ግን ጻድቃን ምንም በሲኦል ቢሆኑም እግዚአብሔር በረድኤት እጁ ነፍሶቻቸውን ከእሳት መቃጠል ይጠብቃት ነበር፡፡ ‹ነፍሶሙሰ ለጻድቃን ውስተ ዕደ እግዚአብሔር›/‹የጻድቃን ነፍስ በእግዚአብሔር እጅ ናት› እንዲል መጽሐፍ፡፡ ስለዚህ የታሪኩ መቼት ገነት በተዘጋበት የሲኦል ደጅ ለኃጥኡም ለጻድቁም በተከፈተበት በዘመነ ብሉይ እና በሲኦል መሆኑ እነርሱ ለሚያቀርቡት ተቃውሞ የሚመች አይደለም፡፡ ይልቁንም ‹የስቃይ ስፍራ› እንዳለ ከሚጠቁሙ ታሪኮች እንደ ዋና ተደርጎ ሊጠቀስ የሚችል ነው፡፡ 
                    <br><br>
                    እስኪ ስለ ጉዳዩ የበለጠ ለመረዳት ሲኦልን ሲኦል የሚያደርጓት ምን ምን ነገሮች እንደሆኑ በዝርዝር እንመልከት፡-
                    </p>
                    <br><br>

                    +++እግዚአብሔር በረድኤት አለመኖሩ+++
                    <br><br>
                    <p>
                    
                    ፍጥረታትን ሁሉ በመሐል እጁ የያዘ ‹በአየር በእመቅ የሞላ፣ እዚህ አለ እዚህ የለም የማይባልለት› ‹ከመንፈስህ ወዴት እሄዳለሁ…ወደ ሲኦልም ብወርድ አንተ በዚያ አለህ› ተብሎ የሚዘመርለት አምላክ በሲኦልም አለ:: ነገር ግን ይህ ማለት ህልውናን (Existence) በተመለከተ የሚቀርብ ትምህርት ነው እንጂ ለሰው ልጆች ሁሉ በሚያስፈልገው ረድኤቱ ግን እግዚአብሔር በሲኦል የለም ይባላል፡፡ በሲኦልም የሚኖሩ ነፍሳት ከእግዚአብሔር የማዳን ኃይሉ ክብር የራቁ እንደሆኑ ‹ከጌታ ፊት ከኃይሉም ክብር ርቀው በዘላለም ጥፋት ይቀጣሉ› የሚለው የቅዱስ ጳውሎስ ቃል ምስክር ነው፡፡(2ኛ ተሰ 1፡9) በእውነት በዚያች ከረድኤቱ ጥላ ውጪ ሆና ኃጥአንን በማይጠፋ እሳቷ ከምታሰቃይ ስፍራ ሆኖ እግዚአብሔርን የሚያመሰግን ኃጥእ ከየት ይገኛል? በሥጋ ሕይወቱም ሳለ ክፋትን በማድረግ የጨከነበትን አምላክ ወደ ሲኦል በወረደ ጊዜ ቸርነቱን ማሰብ የሚቻለው በደለኛስ ማን ነው? 
                    <br><br>
                    ከዚህ በተጨማሪ የእግዚአብሔር የአባትነት ፍቅሩን ማጣት በሲኦል ውስጥ እንደ እሳት ሆኖ ይበላናል፡፡ በእኛ ላይ ላሳየው መጠን ለሌለው ቸርነቱ እና ፍቅሩ የሚገባውን መልስ ስላልሰጠን የአምላካችን ኃያል ፍቅሩ እንደሚንቀለቀል እሳት በማቃጠል እረፍት ይነሳናል፡፡ ለዚህም ነው ማር ይስሐቅ ‹ፍቅር ለሁሉ ተሰጥቷል፡፡ የፍቅር ኃይል ግን በሁለት መንገድ ይሠራል፡፡ በዚህ ዓለም ክፉ ወዳጅ ባልተገባው በንጹሕ ወዳጁ ፍቅር እንደሚሰቃይ እንዲሁ የእግዚአብሔር ፍቅር ኃጢአተኞችን ያሰቃያል፡፡ አጸፋውን ለሚመልሱ ግን የደስታ ምንጭ ይሆንላቸዋል፡፡› ሲል የተናገረው፡፡ 
                    <br><br>
                    ቅዱስ ዮሐንስ አፈወርቅም ውድቀት ላገኘው ቴዎዶር በላከው መልእክቱ እግዚአብሔርን የማጣት ስቃይ ክብደቱን በዚህ መንገድ ይገልጽልናል፡፡ ‹ጸጥ ያለ የጌታችን ፊት ሲመለስብን፣ የተረጋጉም ዓኖቹ እኛን ለማየት ፈቃደኛ ሳይሆኑ ሲቀሩ ከመመልከት፣ አሥር ሺህ የጋሉ ችንካሮች ከሰውነታችን ጋር ሲዛመዱ (ሲወጉን) ማየት ይቀላል!›፡፡ ለኃጥአን በሲዖል ሆነው የዋሕ የሆነው የእግዚአብሔርን የተቀየሙ ዓይኖች፣ ያዘነውንም ፊቱን ከማየት በላይ ምን የሚያሰቃያቸው ነገር አለ?
                </p>
                <br><br>
                    
                    +++++++ሐፍረት+++++++ 
                    <br><br>
                    <p>
                    
                    እግዚአብሔር ከፈጠራቸው ፍጥረታት መካከል ሐፍረትን የሚጠላው ግዙፉ ፍጥረት የሰው ልጅ ብቻ ነው፡፡ የመጀመሪያዎቹ ሰዎች አዳምና ሔዋን እርቃናቸውን በሆኑ ጊዜ ሐፍረት ተጭኗቸው ራሳቸውን ከቅጠል ሥር ሸሽገው ነበር፡፡ ሐፍረቱም ትእዛዝ አፍርሰው ከእግዚአብሔር የመለየታቸው ውጤት ነው፡፡ በእርግጥ እኛ ያስተዋልነው በአካላቸው መራቆት ምክንያት የመጣባቸውን ሐፍረት ነው፡፡ እግዚአብሔርንና የእግዚአብሔር የሆኑትን መንፈሳዊ ጸጋዎች ሁሉ በማጣት ሕሊናቸው፣ ነፍሳቸው በተራቆተች ጊዜ ያላስተዋልነው ረቂቁ ሐፍረት አዳምና ሔዋንን እንዴት አንገታቸውን አስደፍቷቸው ይሆን? በሲኦል ካሉ ቅጣቶች መካከል አንደኛው ጨርሶ በማይገድል ወይም በማያሽር የሐፍረት አለንጋ ለዘላለም መገረፍ ነው፡፡ 
                    ኃጥአን በፍርድ ቀን የሚሰሙት ‹ከእኔ ሂዱ› የሚለው የውርደት ቃል ብቻ ለዘላለም የሚኮሰኩስ ከእነርሱ የማይወልቅ የሐፍረት ልብስ ይሆንባቸዋል (ማቴ 25፡41)፡፡ አባ ጊዪርጊስ ዘጋስጫም በአርጋኖነ ማርያም ድርሰቱ በቅዱሳን ሰዎች እና በቅዱሳን መላእክት ጉባዔ መካከል ኃጥአን ጸጋ እግዚአብሔርን ተገፈው እርቃናቸውን በቆሙ ጊዜ፣ የበደል ጽሕፈታቸውም በሁሉ ፊት በተነበበባቸው ጊዜ በሐፍረት እሳት እንደሚበሉ ይነግረናል፡፡ 
                    <br><br>
                    አንድ የእግዚአብሔር ሰው መነኩሴም በሲኦል ያለውን ሐፍረት በተመለከተ እንዲህ አለ "ዓለምን በመላዋ የናቅሁ እኔ መነኩሴ፣ ሚስቶችና ልጆች ባሏቸው በዓለም ከሚኖሩ ሰዎች ጋር ፍርድን ለመቀበል አብሬያቸው በቆምኩ ጊዜ፤ እነርሱም እኔ መነኩሴው ከእነርሱ ጋር እንደቆምኩ ሲያዩ እንዲህ ይሉኛል ‹መነኩሴው ሆይ፣ አንተም?! አንተ ዛሬ ከእኛ ጋር ነህ፤ ታዲያ ትላንት ዓለምን የተወው ማን ነበር? ስለምን እዚህ መጣህ?›። ታዲያ እንዲህ ሲሉኝ ለእነርሱ ጥያቄ ምን ልመልስላቸው እችላለሁ? ወንድሞቼ ከእናንተስ መካከል እኔ በዚያን ጊዜ የምቀበለውን ታላቅ ሐዘን እና ሐፍረት የሚገልጽ በቂ ቃላት ያሉት ማን ነው?"
                </p>
                <br><br>
                    
                    ++++በሚጠሉን አጋንንት መሐል መኖር++++
                    <br><br>
                    <p>
                    አንድ በቤተ መንግስት በክብር ይኖር የነበረ የንጉሥ ልጅ የአባቱን ፍቅር ረግጦ በእርሱ ላይ ቢያምጽ፣ ንጉሡ ሌሎች የንጉሡ ጠላቶችና ክፉ አድራጊ ወንጀለኞች ወደሚቀጡበት ወኅኒ ይከተዋል፡፡ ታዲያ ለዚህ የንጉስ ልጅ ወደ ቆሸሸው እና ጨለማን ወደ ተሞላ ወኅኒ መውረዱ፣ ከሌሎች አባቱን እና እርሱን ከሚጠሉ ጠላቶችና ነፍሰ ገዳይ ወንጀለኞች ጋር አብሮ መታሰሩ ከሞት የባሰ ቅጣት አይሆንበትም ትላላችሁ? ለኃጥአንም ፍጥረትን ሁሉ ይልቁንም የሰውን ልጆች ሁሉ በሚጠሉ ፣አራጆች እና ነፍሰ ገዳዮች በሆኑ አጋንንት መሐል እንደመኖር እጅግ ከባድ ስቃይ የለም፡፡ የሲኦል አንደኛው ክፋቱ ከሚጠሉን አጋንንት ጋር አብሮ ማጎሩ ነው።
                </p>
                <br><br>
                    
                    +++++++በማይጠፋ እሳት መቃጠል++++++++
                    <br><br>
                    <p>
                    
                    ጌታችን በወንጌል በሲኦል የማይጠፋ ዘላለማዊ እሳት እንዳለ አስተምሯል (ማር 9፡48)፡፡ ስለዚህ በሲኦል የሚጎዳ ግን የማያጠፋ ኃያል የሆነ እሳት አለ፡፡ ቅዱስ ባስልዮስ ዘየዐቢም በሲኦል እሳት ያለ ብርሃን ከማቃጠል ኃይሉ ጋር እንዳለ መዝሙረ ዳዊትን በተረጎመበት ድርሳኑ አስተምሯል (St.Basil the Great, On Psalm 33,8, page: 29)፡፡ 
                    <br><br>
                    አንዳንዶች አምላካችን በማርቆስ ወንጌል ‹ገሃነም› ብሎ የጠራው በምድር የሚገኝ ቦታ ነው እንጂ በሲዖል እሳት አለ ለማለት አይደለም ይላሉ፡፡ በእርግጥ ከኢየሩሳሌም ደቡብ ምሥራቃዊ አካባቢ የሚገኝ ገሃነም (Gehenna) የሚባል ስፍራ ነበር፡፡ በጥንቱም ዘመን በዚህ ስፍራ የቆመ በበሬ መልክ የተቀረጸ ማሎክ (Maloch) የተባለ ስመ ጥር ጣዖት ነበረ፡፡ በጊዜው የነበሩ ጣዖት አምላኪዎችም እሳት ከሥሩ በማቀጣጠል ሕጻናትና አዋቂዎችን የሰው መሥዋዕት በማድረግ ወደ እሳቱ ይጥሏቸው ነበር (ኤር 7፡3 ፣2ኛ ዜና 33፡6)፡፡ 
                    <br><br>
                    በሰባተኛውም ክፍለ ዘመን የነበረው ንጉሥ ኢዮሲያስ፣ ቦታው ንጹሕ ባለመሆኑ የሞቱ እንስሳትና ቆሻሻ ነገሮች በዚያ እንዲጣሉ አዘዘ፡፡ በስፍራው የሚጣሉትም ቆሻሻዎች የሚወገዱት በእሳት ነበር፡፡ ስለዚህም ቀን ቀን ጢሱ ፣ማታ ማታ ደግሞ ብርሃኑ ከሩቅ ይታይ ነበር፡፡ ስለዚህ የዚህን እሳት አለመጥፋት ያዩ አንዳንዶች ‹ኃጢአተኞችም የሚገቡባት ሲኦል ይህን ትመስል ይሆን?› ይሉ ነበር፡፡ መድኃኒታችን ኢየሱስ ክርስቶስም በሚያውቁት የገሃነም እሳት ምሳሌነት የሰማዩን ፍርድ ክብደት ለማሳየት ስያሜውን ተገለገለበት፡፡ ይህ ማለት ግን በሲኦል እሳት የለም የሚል ትርጉም አይሰጥም፡፡ ይልቅ ምሳሌ በሚመስልና በሚቀርብ ነገር እንደሚሰጥ እንዲሁ የገሃነም (Gehenna) እሳት ለሰማያዊው ቅጣት ምሳሌ ሆኖ መቅረቡ፣ በዚያ መንፈሳዊ የሆነ እሳት እንዳለ የሚያመለክት ነው፡፡ 
                    <br><br>
                    እንኳን ያላየነውን መንፈሳዊውን ነገር ይቅርና የገዛ ሥጋችንም ከመቃብር በታች እንዴት እንደሚሆን በቅጡ ያላወቅን እኛ፣ በሲኦል ያለው እሳት ይህን ይመስላል ብለን ለመናገር አንደፍርም፡፡ ሊቁ ዮሐንስ ዘደማስቆም ስለ ሲኦል እሳት ‹እሳቱም በዚህ ምድር እንዳለው እሳት እርሱን መሳይ አይደለም፡፡ እግዚአብሔር የሚያውቀው እሳት ነው እንጂ› በማለት ልኩን መጠኑን ያዘጋጀው አምላክ ብቻ እንደሚያውቀው ይናገራል (Exposition of the Orthodox Faith, page-94)፡፡ በሲኦል እሳት የለም በማለትና ‹እግዚአብሔር የሚያውቀው እሳት› አለ በማለት መካከል እጅግ በጣም ሰፊ ልዩነት አለ፡፡ ቤተ ክርስቲያን (ቀደምት የቤተ ክርስቲያን አበው) እሳት አለ ሲሉ ምድራዊ እሳተ እንዳልሆነ ግልጽ ነው፡፡ ምክንያቱም በሲኦል የሚቀጡት ከእሳት በላይ የረቀቁ የኃጥአን ነፍሳት በመሆናቸው ይህ ምድራዊው እሳት መናፍስት የሆኑትን ሊያቃጥል አይችልም፡፡ ስለዚህ እሳቱ አቃጥሎ የማያጠፋ እርሱም የማይጠፋ መንፈሳዊ ረቂቅ እሳት ነው፡፡ 
                    <br><br>
                    በአጠቃላይ ሲኦል እነዚህ ከላይ የጠቀስናቸው ነገሮች ሁሉ ያሉባት፣ የሚከናወኑባትም የስቃይ ስፍራ ናት፡፡ እነዚህ ሁሉ ማስረጃዎች ከተጠቀሱ በኋላ ስፍራነቷን (መንፈሳዊት) ላለመቀበል ከትዝብት የሚጥል ሌላ ሙግት ሊያነሡ የሚሞክሩ ሰዎች አሉ፡፡ በተለይ ቅዱስ ዮሐንስ አፈወርቅ እንደሚለው ‹እሺ ሲኦል ስፍራ ናት ካልክ የት ትገኛለች? አቅጣጫዋስ ወዴት ነው?› ሲሉ የሚጠይቁ ይኖራሉ፡፡ ይህን ጥያቄ ለሚጠይቁ ወገኖች ቅዱስ ዮሐንስ አፈወርቅ በመለሰው መልስ ጽሑፋችንን እንቋጭ። ምን አለ? "ስለቦታው የትነት ለምን ታስባለህ? ጠቃሚው ነገር የመኖሩ እውነታ እንጂ የሚገኝበት የቦታ አቅጣጫ አይደለም!› (St.John Chrysostome on Matthew, Hom.23,7 page 57) 
                    <br><br>
                    ወስብሐት ለእግዚአብሔር <br><br>
                    
                    ዲያቆን አቤል ካሳሁን <br><br>
                    abelzebahiran@gmail.com<br><br>
                    </p>
            </div>
            <div class="each" data-tab="4">
                <img src="" alt="">
                <p class="title">አርሳንዮስን አትረብሹት!</p>
                <p>ሥጋዊ ዓይኑን ያጣ ሰው የፀሐይን መልክ ተናገር ቢሉት እንዴት ይቻለዋል? በሙቀቷ ብቻ የፀሐይን ውበት መግለጽስ እንዴት ይሆንለታል? በጎ ትሩፋት ሠርተን ከቅድስና ጣዕም ላልደረስን ሰዎች አሁን የምንናገረው ነገር ርቆ እንደ ተሰቀለ ፍሬ ነው፡፡ የልቡናን ዓይን በንስሓ እንባ አጥበው ካላጠሩ የማያዩት፣ በተጋድሎ ካላደጉ በጸጋም ካልጎለመሱ የማይደርሱበት ጣፋጭ ፍሬ፡፡ የእኛ የኃጥአን ዓይኖች ትንኝና ጥቃቅን ተሕዋስያን ሳይቀሩ ከሚመለከቱት ከዚህ ግዙፍ ዓለም የተለየ ምን ነገር አዩ? ጆሮዎቻችንስ አዕዋፍ እና አንስርት ከሚሰሙት ድምጽ በተለየ ምን ዓይነት ድምጽ ሰሙ?
                    <br><br>
                    ከሰው ተለይተው ወደ በረሃ በመሰደድ በእግዚአብሔር ፊት ራሳቸውን ጥለው የሚያገለግሉ ባሕታውያን ከሚሰጣቸው አምላካዊ ጸጋዎች መካከል አንዱ ተመስጦ ነው፡፡ ሕሊናቸው የጌታዋን መልክ በማየት እና ሌሎች ረቂቅ መንፈሳዊ ቁም ነገሮችን በማሰላሰል ከፍ ብላ ትበርራለች፡፡ ነፍሳቸው ሰማየ ሰማያት ተነጥቃ ጥልቅ የሆነውን የእግዚአብሔርን የጥበቡን ምሥጢር ታደንቃለች፡፡ በዚህ ዓለም ያለውን አኗኗርም ትዘነጋለች፡፡ ሥጋዊ መብል መጠጥን ትታ የጨለማ ወሬ ወደ ሌለበት የብርሃን አዳረሽ ትገባለች፡፡ በዚያም ተመስጦ ብዙ ቀን ትኖራለች፡፡ ከብዙ ቀንም በኋላ ስትመለስ ማደሪያዋ ሥጋ ደሙ ሳይደርቅና ሳይበሰብስ ያገኘችው እንደ ሆነ ትዋሐደዋለች፡፡ ነገር ግን ደርቆ ከአገኘችው በዚያው ትቀራለች፡፡ 
                    <br><br>
                  አንዳንድ ጊዜ ደግሞ በሥራ መሐል ተመስጦ ሲመጣባቸው ሥጋቸው ይዝላል፣ ኃይል አጥተው ይዳከማሉ፡፡ በዜና አበው እንደ ተጻፈ ከዚህ ጸጋ የደረሰ አንድ ባሕታዊ ፈጣሪውን በሕሊናው እየተዘከረ ሥራውን ሲሠራ ድንገት ተደሞ መጣበትና ሰውነቱ ዝሎ ወደቀ፡፡ ሥራውንም መሥራት ተሳነው፡፡ በዚህ ጊዜ የእግዚአብሔር መልአክ ተገልጾለት ‹‹ለሥራው የሚሆን ሥጋዊ ኃይል አንሶህ ቢሆን አተጋህ ነበር፡፡ ይህ ግን የብቃት ነውና ግፋበት›› እያለ አበርትቶታል፡፡ 
                  <br><br>
                  ታላቁ አባት ቅዱስ ዮሐንስ ሐጺርም አንድ ሰው ወደ በዓቱ መጥቶ የሰፋውን እንቅብ እንዲሸጥለት ይጠይቀዋል፡፡ ቅዱሱም እንቅቡን ሊሰጠው ወደ በዓቱ ከገባ በኋላ በሕሊናው የሰማዩን ነገር እያሰበ ከፈጣሪው ጋር በተመስጦ ሲነጋገር እንቅቡን ረሳው፡፡ ከበዓቱ ደጃፍ የቆመውም ሰው እንደ ገና እጁን አጨብጭቦ ቢጠራው፣ ቅዱስ ዮሐንስ ባዶ እጁን በመውጣት ‹ምን ፈልገህ ነው?› ሲል ጠየቀው፡፡ ያም ሰው ‹አሁን እንቅብ ልትሰጠኝ እኮ ገብተህ ነበር ለምን ባዶ እጅህን ተመለስክ?› አለው፡፡ ቅዱሱም ‹አዎን! አዎን!› ብሎ መልሶ ወደ በዓቱ ገባ፡፡ ይሁን እንጂ አሁንም እንቅቡን ረስቶ በተመስጦ ከፈጣሪው ጋር መነጋገር ቀጠለ፡፡ ከውጭ የቆመውም ሰው ለሦስተኛ ጊዜ አጨብጭቦ ቢጠራው፣ ቅዱስ ዮሐንስ ወጥቶ ‹ምን ነበር የፈለግኸው;› በማለት ደግሞ ጠየቀው፡፡ ገዢውም እንቅብ ነበር የጠየኩህ ሲለው፣ ቅዱሱ ‹እንቅብ፣ እንቅብ፣ እንቅብ› እያለ ወደ በዓቱ ተመልሷል፡፡ በዚህም ምክንያት ከወጣንያን (ጀማሪ) መነኮሳት በቀር ሕሊናቸው በአንክሮ የሚያዝባቸው ፍጹማን መነኮሳት ምንም ዓይነት ተግባረ ዕድ እንዳይሠሩ በገዳም ታዟል፡፡
                  <br><br>
                  በተለይ ዕረፍትና ጸጥታ ያለበትን የብቸኝነት ሕይወት የመረጡ አበው ይህን የጽሙና ጊዜያቸውን ማንም እንዲሻማባቸው አይፈልጉም፡፡ በንግግርና በጨዋታ ምክንያት ሕሊናቸው መንፈሳዊውን ነገር ከማሰብ እንዳያቋርጥ ስለሚፈሩ፣ ወደ በዓታቸው ለሚመጡ ሰዎች ሁሉ የሚያቀርቡት ጥያቄ አንድ ነበር፣ እርሱም ‹ሂዱልን!› የሚል ነው፡፡ በዚህ መንገድ ሰዎችን ከበዓታቸው ደጅ ይመልሱ ከነበሩት ቅዱሳን ውስጥ አባ አርሳንዮስና አባ ጴሜን ይጠቀሳሉ፡፡ የፍጹማን መነኮሳትና ባሕታውያን አኗኗራቸው እንዲህ ነው፡፡ ፈቃዳቸው ብዙ ከሆኑ የሰው ልጆች እየሸሹ፣ የእግዚአብሔርን አንዲት ፈቃድ ሌሊትና ቀን በልባቸው በማሰብ ይኖራሉ፡፡ ብቻቸውን ሲሆኑ አይታወኩም፡፡ ሰላማቸውም እንደ ወንዝ ውኃ ይፈስሳል፡፡
                  <br><br>
                  እኛ በዓለም ያለን ሰዎች ግን ይህን ተረድተን ዕረፍት አንሰጣቸውም፡፡ የላመ የጣመ ምግብ ይዘን በዓታቸው ድረስ እንሄዳለን፡፡ የዓለሙን ርኩሰትና እርባና ቢስ ወሬዎች እየነገርን የጠራ ሕሊናቸውን እናደፈርሳለን፡፡ ፋታ ሳይሰጥ ለሚፈትናቸው ሰይጣን ጦር አቀባይ እንሆንባቸዋለን፡፡ ብንችል ‹ጸሎት ያደርጉልኛል› በሚል ሰበብ ከበዓታቸው አፍልሰን በከተማ ሰርቢሶቻችን እናስቀምጣቸዋለን፡፡ ያም ባይሆንልን ‹የበቁ አባት በዚህ ቦታ አሉ!›፣ ‹እኚህ አባት አያሳዝኑም!› እያልን ምስላቸውን በየሶሻል ሚዲያው በመለጠፍ ወደ ሸሹት ዓለም በዲጅታል በር ልንመልሳቸው እንሞክራለን፡፡ ከዚህ ሁሉ በኋላም ራሳችን በዘረጋነው ወጥመድ ተጠልፈው ሲወድቁ ደግሞ ገመናቸውን ለመዘገብና ‹አቤት መነኩሴ!› እያሉ የሐሜት ነጋሪት ለመጎሰም ግምባር ቀደሞቹም እኛው ነን፡፡ ለምን በበዓታቸው እንዲመሰጡ አንተዋቸውም?! ለእኛም የሚጠቅሙን እኛን ትተው ከፈጣሪ ጋር ሲሆኑ ነው፡፡ ግድ የለም እስኪ እነርሱን  መርጠው ለተሰደዱለት እግዚአብሔር እንተዋቸው?!
                  <br><br>
                  በአንድ ወቅት በበረሃ ያሉ አበውን እየዞሩ መጠየቅ ልማድ ያደረጉ ወንድሞች ወደ ቅዱስ ቴዎፍሎስ ዘእስክንድርያ መጥተው ምክረን ሲሉ ጠየቁት፡፡ ቅዱስ ቴዎፍሎስም ለእነዚህ ወንድሞች የሰጣቸው ምክር በጣም የሚያስደንቅ ነበር፡፡ ምን አላቸው? ‹‹አርሳንዮስን አትረብሹት!››፡፡ እውነት ነው፤ እኔም ‹‹አርሳንዮሳውያንን አንረብሻቸው›› ብዬ ጽሑፌን አበቃሁ!
                  <br><br>
                  ዲያቆን አቤል ካሳሁን<br><br>
                  abelzebahiran@gmail.com</p>
            </div>
            <div class="each" data-tab="5">
                <img src="" alt="">
                <p class="title">‹‹ራሱም የወደዳቸውን ወደ እርሱ ጠራ›› ማር 3፥13</p>
                <p>ጌታችን በሰንበት ወደ ምኩራብ ገብቶ እጁ የሰለለችበትን ሰው ባዳነ ጊዜ፣ በሥራው የተቆጡ አይሁድ እንዴት እንዲያጠፉት ከሄሮድስ ወገን ጋር ይማከሩ ጀመር፡፡ እነርሱ በሰንበት የተመጠነ መንገድ (የሰንበት መንገድ) ከመሄድ ጀምሮ ቀላል የሆኑ የሰውነት እንቅስቃሴ የሚፈልጉ ተግራትን በነጻነት ሲያከናውኑ፣ እርሱን ግን በቃሉ እንኳን ተናግሮ ሕሙማንን እንዳይፈውስ ይከላከሉት ነበር፡፡ በዚህም ጊዜ መድኃኒታችን ደቀ መዛሙርቱን ይዞ ወደ ገሊላ ባሕር ፈቀቅ አለ፡፡ ከእርሱ ጋር የነበሩት ደቀ መዛሙርቱ ብቻ አይደሉም፡፡ ያደረጋቸውን ታላላቅ ተአምራት የሰሙ ብዙዎችም ከተለያዩ ቦታዎች እርሱ ወዳለበት መጥተው ነበር፡፡<br><br>

                    ጌታችን ኢየሱስ የተሰበሰቡትሰዎቹ እንዳያጋፉት ታንኳ ያዘጋጁለት ዘንድ ደቀ መዛሙርቱን አዘዛቸው፡፡ ከዚህ ታሪክ መፈጸም በፊትም ሆነ በኋላ ጌታችን በብዙ ሰዎች መካከል ተከቦ አስተምሯል፡፡ የልብሱንም ጫፍ ለመዳሰስ የለመኑትን ሳያሳፍራቸው ዳሰሰዉት እንዲፈወሱ አድርጓል፡፡ አሁን ግን ሰዎቹ ‹እንዳያጋፉት› ሐዋርያቱ ታንኳ እንዲያዘጋጁለት አዘዘ፡፡ ልብ በሉ ‹እንዳይዳስሱት› አላለም፣ ‹እንዳያጋፉት› እንጂ፡፡ ይህ ስለ ምን ሆነ? ካላችሁ፣ ልብሱን ለመዳሰስ የሚቀርቡት ሰዎች አቀራረባቸው ‹በልመና›/‹በጸሎት› ሲሆኑ፣ የሚጋፉት ሰዎች ግን ቃሉም እንደሚገልጸው ወደ እርሱ ለመቅረብ የሚሞክሩት በጉልበታቸው ነው፡፡ ስለዚህ በትሕትና ሆነው ለሚለምኑት ቅርብ ሆኖ ሲዳሰስላቸው፣ በጉልበታቸው ለሚጋፉት ግን ሊደርሱበት ወደማይችሉት ባሕር ተሳፍሮ ይርቅባቸዋል፡፡ እግዚአብሔርን በእምነት ብርሃንነት ስትፈልገው ቅርብ ሆኖ ታገኘዋለህ፡፡ በራስህ ማስተዋል ግን በመደገፍ ላስሰው ብትል መሰወሪያውን ጨለማ ያደርግብሃል፡፡
                    <br><br>
                    በሕዝቡም መካከል ሲያልፍ በሥጋ ደዌ የሚሰቃዩ ሰዎች ዳስሰውት ከሕመማቸው ይፈወሱ ዘንድ ከፊቱ ይወድቁ ነበር፡፡ ርኩሳት መናፍስትም ባዩት ጊዜ በፊቱ እየሰገዱ ‹አንተ የእግዚአብሔር ልጅ ነህ› እያሉ ጮኹ፡፡ አይሁድ በላያቸው የወደቀውን የርግማን ቀንበር ለማንሣት የመጣውን የአብ ልጅ ‹የዮሴፍ ልጅ› እያሉ ሲያናንቁ፣ የጥፋታቸው አጋፋሪዎች የሆኑ አጋንንት ግን ‹አንተ የእግዚአብሔር ልጅ ነህ› ሲሉ ስለ እርሱ መሰከሩ፡፡ ‹አንተ የእግዚአብሔር ልጅ ነህ› የሚለው ንግግር በቤተ ክርስቲያን ያለው ቦታ ቀላል አይደለም፡፡ ከዚህ የሚበልጥ የምስክር ቃልም የለም፡፡ በዚህ ቃል ቅዱስ ጴጥሮስ ‹አንተ ብፁዕ ነህ!› ተብሎ ተመስግኖበታል፣ ኢትዮጵያዊው ጃንደረባ ባኮስ ጥምቀተ ክርስትናን አግኝቶበታል፡፡ ታዲያ ቅዱስ ጴጥሮስ ተናግሮ ሳይመሰገንበት፣ ባኮስም መስክሮ ሳይጠመቅበት በፊት ይህንን ቃል ለተናገሩ ለአጋንንት ጌታችን ምን መልስ ሰጣቸው? መልሱ ግልጽ ነው፤ ‹እንዳይገልጡት በጣም አዘዛቸው›፡፡(ማር 3፡12) ለምን? ምክንያቱም ፍቅርና ትሕትናን የማያውቁ አጋንንት መቼም ቢሆን የእውነት ምስክር መሆን ስለማይችሉ ነው፡፡ የሚናገሩት ነገር እንኳን በቤተ ክርስቲያን የሚታመን እውነት ቢሆንም፣ አጋንንቱ ግን ይህን የሚሉት እውነትን ወድደው ሳይሆን ቀጥለው ለሚያቀርቡት መርዝ ማጣፈጫነት ያህል ብቻ ነው፡፡ ስለዚህ እነርሱን እንደ ጌታችን ‹እውነትን እንዳይገልጡ በጣም ከማዘዝ› ውጭ መቼም ቢሆን ጆሮ ሰጥተን ልናደምጣቸው አይገባም፡፡
                    <br><br>
                    የአጋንንት ምስክርነትን ጠልቶ እንዳያገልጡት ያዘዛቸው መድኃኒታችን ኢየሱስ ክርስቶስ ወዲያውኑ የወደዳቸውን ደቀ መዛሙርት ወደ እርሱ ጠርቶ ምስክሮች ይሆኑት ዘንድ የጽድቅ ሐዋርያት አደረጋቸው፡፡ በዚህም ተግባሩ ከአጋንንት ይልቅ የሐዋርያቱና በሐዋርያት እግር የሚተኩ የካህናትና የመምህራነ ቤተ ክርስቲያን ምስክርነትን በእርሱ ዘንድ የተወደደ እንደሆነ አሳየን፡፡ ደግሞም ሐዋርያቱን ወደ እርሱ የጠራቸው እንዲሰብኩ ብቻ ሳይሆን ‹ከእርሱም ጋር እንዲኖሩ› ጭምር ነው፡፡(ማር 3፡14) ከጌታው ጋር መኖር የማይችል ስለ ጌታው መስካሪ ሆኖ ሊጠራ አይችልም፡፡ የአጋንንት ትልቁ ድክመታቸውም ይህ ነው፡፡ ስለ እግዚአብሔር ሊናገሩ ይችላሉ፤ ከእግዚአብሔር ጋር ግን መኖር (በቅድስና) አይችሉም፡፡
                    <br><br>
                    በመጨረሻም ውሸት የማይቀላቅሉ የእውነት ሐዋርያት ከተመረጡ በኋላ በመንገዳቸው ሁሉ የሚፈታተኗቸው የሐሰት ምስክሮች አጋንንት ሊወገዱ ይገባቸዋል። ስለዚህ ክርስቶስ ወድዶ ለመረጣቸው አሥራ ሁለቱ ሐዋርያት አጋንንትን ያወጡ ዘንድ ሥልጣን ሰጣቸው፡፡ በርግጥም አጋንንት ተባራሪ፣ ወጭ እንጂ ተሰሚ፣ መስካሪ ሊሆኑ አይገባም። 
                    <br><br>
                    ዲያቆን አቤል ካሳሁን<br><br>
                    abelzebahiran@gmail.com<br><br>
                    
                    የዲያቆን አቤል ካሳሁን መኩሪያ ትምህርቶች እና መጣጥፎች, [6/5/20, 11:13 AM]</p>
            </div>
            <div class="each" data-tab="6">
                <img src="" alt="">
                <p class="title">"እውነትም የመከር በዓል"</p>
                <p>ጌታችን ከትንሣኤው በኋላ በጋራም በተናጠልም ለሐዋርያቱ እየታያቸው የትንሣኤውን አማናዊነትና ‹ስለ እግዚአብሔር መንግሥት ነገር እየነገራቸው› አርባ ቀን ቆይቷል፡፡(ሐዋ 1:3) በአርባኛውም ቀን ሲያርግ ‹የሚያጸና፣ የሚያነጻ እና የሚያጽናና መንፈስ ቅዱስን› እንደሚልክላቸው ተስፋን ሰጣቸው፡፡ ነገር ግን ከላይ ኃይልን እስከሚቀበሉባት ቀን ድረስ በኢየሩሳሌም ከተማ እንዲቆዩ አዘዛቸው፡፡ (ሉቃ 24፡49-51) ሐዋርያቱም ከጌታ ዕርገት በኋላ በጽዮን አዳራሽ (ጽርሐ ጽዮን) ውስጥ በአንድ ልብ ሆነው በጸሎት ይተጉ ጀመር፡፡<br><br>

                    ለሐዋርያት መንፈስ ቅዱስ የወረደበት ቀን ማለት አይሁድ በዓመት ውስጥ ከሚያከብሯቸው ታላላቅ በዓላት መካከል አንዱ የሆነውን ‹በዓለ ሃምሳ› የሚውልበት ዕለት ነበር፡፡ ይህም በዓል አይሁድ ፋሲካቸውን ካከበሩ ከሰባት ሳምንታት በኋላ ባለው ሰንበት ማግስት (በእሁድ፣ በ50ኛው ቀን) ስለሚከበር ‹‹ጰንጠቆስጤ››/‹‹በዓለ ሃምሳ›› ተብሎ ይጠራል፡፡ በዚህም ቀን እስራኤላውያን አርሰው ካመረቱት ላይ አዲሱን የእህል ቁርባን ለእግዚአብሔር የሚያቀርቡበትም ዕለት ስለሆነ በሌላ ስያሜ ‹የመከር በዓል› ተብሎ ይጠራል፡፡ በተጨማሪም የእስራኤል መስፍን የነበረው ሊቀ ነቢያት ሙሴ በሲና ተራራ ከአምላኩ ዘንድ ሕገ ኦሪት መቀበሉንም የሚያስቡበት ቀን ነው፡፡
                    <br><br>
                    በተለያዩ የዓለም ክፍላት የሚኖሩ አይሁድ ከያሉበት አገር ተጉዘው በመምጣት የፋሲካንና የመቅደስ መታደስ በዓላትን በኢየሩሳሌም ተሰብስበው ለማክበር ይቸገሩ ነበር፡፡ የችግሩም ምክንያት እነዚህ በዓላት በሚውሉበት ወቅት ያለው የአየር ጠባይ በጣም አስቸጋሪና ነፋሱም ማዕበል የሚቀሰቅስ በመሆኑ ነው፡፡ ሐዋርያው ቅዱስ ጳውሎስ በዚሁ ጊዜ ወደ ኢጣልያ ለመሄድ በመርከብ በተሳፈረ ጊዜ ስላጋጠመው እንግልትና ስቃይ በሐዋርያት ሥራ ላይ ተጽፏል፡፡(ሐዋ 27፡9) እርሱ ራሱም በመንገዱ መካከል አብረውት ይጓዙ የነበሩትን ሰዎች ‹‹እናንተ ሰዎች ሆይ ይህ ጉዞ በጥፋትና በብዙ ጉዳት እንዲሆን አያለሁ፤ ጥፋቱም በገዛ ሕይወታችን ነው እንጂ በጭነቱና በመርከቡ ብቻ አይደለም›› ሲል ጉዞውን ለጥቂት ጊዜ እንዲያዘገዩት መክሯቸው ነበር፡፡ በዓለ ሃምሳ ግን የመጀመሪያዎቹ የፀደይና የመከር ወቅት ላይ ስለሚውል የአየሩ ሁኔታ ለመርከብ ጉዞ የተመቸ ነው፡፡ ስለዚህም የፋሲካና የመቅደስ መታደስ በዓላት ላይ በኢየሩሳሌም መገኘት ያልቻሉ አይሁድ ሁሉ በጉጉት የሚጠባበቁትና ወደ ቅድስቲቱ ከተማ በመግባት ተሰብስበው የሚያከብሩት ታላቅ በዓል ነው፡፡<br><br>
                    
                    "በዓለ ሃምሳ" የሚለው መጠሪያ አስቀድመን እንደ ተናገርነው በኦሪቱ ለሚከበረው በዓል መታወቂያነት የሚያገለግል ስያሜ ቢሆንም፣ የጌታ ሐዋርያትም መንፈስ ቅዱስን የተቀበሉት ኢየሱስ ክርስቶስ ከሙታን ተለይቶ በተነሣ በሃምሳኛው ቀን በመሆኑ ለሐዲስ ኪዳኑም ታላቅ በዓል መጠሪያነት ቢውል የሚያውክ አይሆንም፡፡ ይሁን እንጂ ቅድስት ቤተ ክርስቲያን ይህንን ቀን ‹በዓለ ጰራቅሊጦስ› ስትል ለሐዋርያት በወረደው ቅዱስ መንፈስ ልዩ ስም ትጠራዋለች፡፡ ‹‹ጰራቅሊጦስ›› የሚለው የግሪክ ቃል ሲሆን ‹‹መጽንዒ፣ መንጽሒ››/‹‹የሚያጸና፣ የሚያነጻ›› የሚል ትርጉም አለው፡፡
                    <br><br>
                    ወደ ቀደመ ነገራችን እንመስና ሐዋርያቱ በጽርሐ ጽዮን ተሰብስበው ሲጸልዩ ሳሉ ድንገት እንደሚነጥቅ ዓውሎ ነፋስ ከሰማይ ድምጽ መጣ፣ ተቀምጠው የነበሩበትንም ቤት ሁሉ ሞላው፡፡(ሐዋ 2፡2) በዚህ ክፍል ይህን ታሪክ የሚጽፍልን ቅዱስ ሉቃስ የመንፈስ ቅዱስ መውረድ ‹ድንገት› እንደ ሆነ ይነግረናል፡፡ ለመሆኑ ‹ድንገት› ሲል ምን ለማለት ፈልጎ ነው? ጸሐፊው ቅዱስ ሉቃስ ‹ድንገት› የሚለውን ቃል የተጠቀመው ነገሩ በሰው ፍላጎት ሳይሆን ‹በእግዚአብሔር ጊዜ› የተፈጸመ መሆኑን ለማሳየት ነው፡፡ ሐዋርያት አጽናኙ መንፈስ እንደሚላክላቸው ቢነገራቸውም በየትኛው ቀን ግን እንደሚወርድ የሚያውቁት ነገር አልነበረም፡፡ ስለዚህም ‹ድንገት› የሚለው ቃል ሐዋርያቱ ቀኑን ፈጽመው አለማወቃቸውን ያሳያል፡፡ ሁል ጊዜ ጸጋን የሚሰጠው እግዚአብሔር ስለሆነ የሚሰጥበት ቀነ ቀጠሮ በሰጪው እንጂ በተቀባዩ አይወሰንም፡፡ ስለዚህ የተቀባዩ ሰው ድርሻ ሳይዝል ተስፋም ሳይቆርጥ የአምላኩን የሥራ ቀን በትዕግሥት መጠባበቅ ነው፡፡<br><br>
                    
                    የዓውሎ ነፋሱም ድምፅ ልክ ኤልያስ የምድሩን መናወጥና እሳቱን ሲመለከት በመጎናጸፊያው ተሸፍኖ ከዋሻው በመውጣት እግዚአብሔርን ለማናገር ራሱን እንዳዘጋጀ፣ ሐዋርያቱም የመንፈስ ቅዱስን መውረድ እንዲያስተውሉና ለዚያም ራሳቸውን እንዲያዘጋጁ የተሰማ የማንቂያ ድምፅ ነው፡፡(1ኛ ነገ 19፡12) በተጨማሪም ድምፅ ‹ኃይልን› ያመለክታል፡፡ ስለዚህ እንደሚነጥቅ ዓውሎ ነፋስ የተሰማው ድምጽ ሐዋርያቱ ከመንፈስ ቅዱስ ኃይል መቀበላቸውን የሚያሳይ ነው፡፡ እዚህ ላይ ጌታችን በዮርዳኖስ ወንዝ ከተጠመቀ በኋላ መንፈስ ቅዱስ በርግብ አምሳል ወርዶ በእርሱ ላይ ሲያርፍ ያሰማው አንዳች ድምፅ አለመኖሩን ይሏል፡፡(ማቴ 3፡16) ይህም እርሱ ለደካሞች ጽንዕ የሚሆን እንጂ እንደ ፍጡር ኃይል የሚቀበል አለመሆኑን እንደሚያመለክት ነው!፡፡ <br><br>
                    
                    አስቀድሞ መድኃኒታችን ለኒቆዲሞስ ‹‹ነፋስ ወደሚወደው ይነፍሳል›› ሲል እንዳስተማረው፣ በዚህች ቀን በነፋስ የተመሰለ መንፈስ ቅዱስ በወደዳቸው በሐዋርያት ሰውነት ያድር ዘንድ ወደ ጽርሐ ጽዮን ነፈሰ(መጣ፣ ወረደ)፡፡ ቅዱስ ጎርጎርዮስ ዘኑሲስ መንፈስ ቅዱስን ከነፋሳትም መርጦ ከደቡብ አቅጣጫ በሚነፍሰው ነፋስ ይመስለዋል፡፡ ብዙ ጊዜ ከሰሜኑ የሚነሣው ነፋስ ቀዝቃዛና ሰብል የሚያጠፋ በመሆኑ በመካከለኛው ምሥራቅ የሚኖሩ ገበሬዎች ይፈሩታል፡፡ ከደቡብ አቅጣጫ የሚነፍሰው ነፋስ ግን ከምድር ወገብ የሚወጣውን ሞቃታማ አየር ይዞ ስለሚነፍስ የተዘራውን ሰብል ያበስለዋል፡፡ በዚህም ገበሬዎቹ ደስ ይሰኙበታል፡፡ ሊቁ ቅዱስ ጎርጎርዮስ ዘኑሲስ መንፈሳዊ ብስለትን የሚሰጠው መንፈስ ቅዱስ ልክ በደቡብ እንደሚነፍሰውና ሰብሎችን እንደሚያበስለው ያለ ተወዳጅ ነፋስ ነው ይላል፡፡
                    <br><br>
                    ቀጥሎም ለሐዋርያቱ እንደ እሳት የተከፋፈሉ ልሳኖች ታዩአቸው፡፡ በያንዳንዳቸውም ላይ ተቀመጡባቸው፡፡ በሁሉም ላይ መንፈስ ቅዱስ ሞላባቸው፡፡ አስተውሉ በዚህ አንድ ታሪክ ውስጥ መንፈስ ቅዱስ በእሳትም በነፋስም ተመስሎ ሲቀርብ እናገኛለን፡፡ ታዲያ መንፈስ ቅዱስ የተመሰለባቸው ምሳሌዎች መብዛታቸው ቅዱስ ጎርጎርዮስ ዘኑሲስ እንዳብራራው የመንፈስ ቅዱስ ባሕርይ በምልዓት የማይታወቅ መሆኑን ያመለክታል፡፡
                    <br><br>
                    እግዚአብሔር መንፈስ ቅዱስን በእሳት መመሰል አዲስ ነገር አይደለም፡፡ ሐዋርያው ቅዱስ ጳውሎስም በዕብራውያን መልእክቱ ‹‹አምላካችን በእውነት የሚያጠፋ እሳት ነውና›› ሲል ስለ እርሱ ተናግሯል፡፡(ዕብ 12፡29) መንፈስ ቅዱስ በእሳት መመሰሉ፣ ከከርሰ ምድር መዓድናትን የሚያወጣ ባለሙያ ከመሬት ቆፍሮ ያወጣውን መዓድን ከትቢያው የሚለየው በእሳት እንደ ሆነ እንዲሁ፣ መንፈስ ቅዱስም ነፍሳችንን ትቢያ ከተባለ ኃጢአት ሁሉ ለይቶ ያነጻታልና በእሳት ተመሰለ፡፡ ይህንንም በተመለከተ ነቢየ እግዚአብሔር ኢሳይያስ ‹‹የእስራኤልም ብርሃን እንደ እሳት፣ ቅዱሱም እንደ ነበልባል ይሆናል፡፡ እሾኹንና ኩርንችቱን በአንድ ቀን ያቃጥላል›› ሲል ይናገራል።(ኢሳ 10፡17) አባ ጊዮርጊስ ዘጋስጫም በመጽሐፈ ምሥጢሩ ለሐዋርያቱ በሃምሳኛው ቀን በእሳት አምሳል የወረደው መንፈስ ቅዱስ ‹‹ሥጋቸውን ሳይሆን የኃጢአታቸውን እሾኽ አቃጠለ›› በማለት ይገልጻል፡፡
                    <br><br>
                    እነዚያ እንደ እሳት ላንቃ የተከፋፈሉት ልሳኖች ከመታየትም አልፈው በሐዋርያቱ ላይ መቀመጣቸው፣ ደቀ መዛሙርቱ የሚያዩት ነገር ሁሉ ቅዠት ወይም ምናባዊ ሳይሆን እውነተኛ የእግዚአብሔር ድንቅ ሥራ መሆኑን እንዲገነዘቡ ነው፡፡ ከዚያም በኋላ በሁሉም ላይ መንፈስ ቅዱስ ሞላባቸው፡፡ የእግዚአብሔርን ልጅ በረገጡና አመጽ ወዳድ በነበሩት አይሁድ ቅንዓትና ቁጣ ሲሞላ፣ የሰላም ልጆች በነበሩት ሐዋርያት ግን መንፈስ ቅዱስ ሞላባቸው፡፡ ስለዚህም መንፈስ ቅዱስ ይናገሩ ዘንድ (በየአቅማቸው) እንደ ሰጣቸው በሌሎች ቋንቋዎች ይናገሩ ጀመር፡፡
                    <br><br>
                    እግዚአብሔር አሕዛብ ያለ ሐዋርያት ስብከት በሥላሴ ማመን እንደማይችሉ፣ ሐዋርያትም ያለ መንፈስ ቅዱስ መውረድ በየአገሩ ቋንቋዎች ሁሉ መስበክ እንደማይችሉ ዐወቀ፡፡ ስለዚህም በሰናዖር ሜዳ የተበተኑትን የዓለምን ቋንቋዎች በሐዋርያት አንደበት ሰብስቦ ያኖር ዘንድ ቅዱስ መንፈሱን ላከ፡፡ የተላከውም መንፈስ ያለ አንድ ቋንቋ የማይናገረውን የሐዋርያቱን አንደበት በቅጽበት አሰለጠነው። በእውነት እንደ እግዚአብሔር መንፈስ ቅዱስ ያለ አስማሪ ማን ነው?!በዚህችም እለት ሐዋርያቱ በዓለም ሁሉ ቋንቋዎች ተሞልተው ከእርሷ የወጡባት የጽዮን አዳራሽ (ጽርሐ ጽዮን) እንደ ምን ያለች ናት?! መንፈስ ቅዱስ ከዚያም በፊት ከዚያም በኋላ ታይታ የማትታወቅ ልዩ ትምህርት ቤት አደረጋት፡፡ 
                    <br><br>
                    ሐዋርያቱም በመንፈስ ቅዱስ ተሟሙቀው በሰበኩት በመጀመሪያ ዕለት ስበከት ብዙዎችን አሳምነው አጠመቁ። በዚህ የመከር በዓል አይሁድ ከአዲሱ እህል ለእግዚአብሔር ቁርባን ሲያቀርቡ፣ ሐዋርያቱ ግን የክርስቶስ አካል ለሆነችው ለሐዲሲቷ ቤተ ክርስቲያን ከእህል ቁርባን ይልቅ የሚወደዱ ምዕመናንን ስጦታ አድርገው አቀረቡ። በአይሁድ የመከር በዓል ቀን በሐዋርያቱ በተሰጠ ትምህርት የእግዚአብሔር እርሻ የሆኑ ምዕመናን በዝተው አብበው ተገኙ። እውነትም የመከር በዓል!!!
                    <br><br>
                    ዲያቆን አቤል ካሳሁን<br><br>
                    abelzebahiran@gmail.com<br><br>
                    
                    
                    የዲያቆን አቤል ካሳሁን መኩሪያ ትምህርቶች እና መጣጥፎች, [6/5/20, 11:13 AM]</p>
            </div>
            <div class="each" data-tab="7">
                <img src="" alt="">
                <p class="title">የዕለት እንጀራችንን ስንቀበል የአደራውንም መስጠት አንዘንጋ </p>
                <p>
                    በጸሎት ኃይል የሚያምን አንድ ጽኑዕ ክርስቲያን ነበር፡፡ ይህም ክርስቲያን ጥሪት የሌለው ደሃ፣ የሚበላ የሚቸግረው ረሃብተኛ፣ ልብሱ በላዩ ላይ አልቆ የታረዘ ምስኪን ነው፡፡ ከእለታት አንድ ቀን በጸሎት ሕይወቱ የነበረውን ትጋት በቅርበት ያውቅ የነበረው አንድ ወዳጁ እየተቆጣ ‹ቢያንስ ለረሃብህ ማስታገሻ ቁራሽ ዳቦ እንኳን ማሰጠት ካልቻለ የአንተ ጸሎት ፋይዳው ምንድር ነው? ይቅርብህ በቃ! ፈጣሪህ አይሰማህም ማለት ነው› ሲል ተስፋ በሚያስቆርጥ ቃል ተናገረው፡፡ ያም ምስኪን ክርስቲያን እንዲህ ሲል መለሰለት :- ‹እግዚአብሔርማ አልረሳኝም። ለአንዱ ሰው ከዕለት እንጀራው የበለጠ አትርፎ በመስጠት ለእኔ እንዲያካፍለኝ መልእክተኛ አድርጎት ነበር፡፡ነገር ግን ይህን አደራ የተቀበለው ሰው ዘነጋኝ፡፡ ስለዚህ እግዚአብሔር ሳይሆን አድራሹ ሰው ረስቶኛል!›<br><br>
       
                መጻሕፍት እንደሚያስተምሩን "የዕለት እንጀራችንን ስጠን" የሚለው ጸሎት ለመነኮሳት ሲሆን "ለዕለት"፣ በዓለም ለሚኖሩ ሰዎች ሲሆን ደግሞ "ለዓመት" የሚሆን እንጀራ ስጠን ማለት ነው።  ታዲያ ለምን አንዳንዶች ከዓመት የሚተርፍ ብዙ እንጀራ ሲያገኙ፣ ሌሎች ደግሞ ለዕለት እንኳን የሚሆን ቁራሽ ያጣሉ ? መቼም ‹ለሰው ፊት የማያዳላ› እግዚአብሔር "አድልዎ ቢኖርበት ነው" ብለን የድፍረት ቃል በእርሱ ላይ አንናገርም።(ሐዋ 10፡34) ይህ የሆነው እንደ ቅዱስ ዮሐንስ አፈወርቅ ትምህርት አትርፈው ያገኙ ሰዎች ምንም የሌላቸውን እንዲረዱ እና መግቦት የባሕርይው የሆነውን አምላካቸውን በጸጋ እንዲመስሉት ነው። በዚሁም ላይ በፈጠራቸው ሰዎች መካከል ያለውን የመተዛዘንና የፍቅር ትስስር የበለጠ ለማጠናከር ነው፡፡<br><br>
       
         ‹የዕለት እንጀራችንን ስጠን ለዛሬ› ብለን የለመንነው አምላክ ከዓመት እንጀራችን በላይ አትርፎ የሚሰጠን፣ የሚበቃንን ያህል ተመግበን በቀረው ለሌሎች አድራሽ መልእክተኞች እንድንሆን ነው። ስለዚህ ይህን የተጣለብንን አምላካዊ አደራ ባለመወጣት ድሆችን አንበድል፤ ተማርረው ከፈጣሪያቸውም ጋር እንዲጣሉ አናድርጋቸው። 
         <br><br>
       ዲያቆን አቤል ካሳሁን<br><br>
       abelzebahiran@gmail.com</p>
            </div>

            <div class="each" data-tab="8">
                <img src="" alt="">
                <p class="title">በሕሊና አበው መንፈስ የተዘጋጀው አባቶቻችንን ያሳወቀን አባቶችህን ዕወቅ መጽሐፍ </p>
                <p>የቀደሙ የሃይማኖት መምህራንን ማስረጃ አድርጎ መጥቀስ አቀራረቡ ቢለያይም በዓለም ላይ ያሉ ኹሉም የእምነት ድርጅቶችን አንድ የሚያደርግ ጉዳይ ነው ። ይህን ስንል አንዳንዶች የቀደምቶቻቸውን አስተምህሮ  በማወቅም ይሁን ባለማወቅ ስማቸውን ባይጠቅሱም
                    ትምህርታቸውን ግን በቀጥታ ሲጠቀሙበት ሌሎች ደግሞ የተመሰረቱበት እድሜ ለአቅመ አበው አላደረስ ብሏቸው ወንድም እገሌ እንዲህ አለ ሲሉ ይደመጣሉ ።  ኦርቶዶክሳዊት ቤተክርስቲያንን ልዩ የሚያደርጋትን ግን  የቀደምት አባቶችን ለእምነታችን ምስክር አድርጎ
                    መጠቀም ብቻ ሳይሆን ከጻፏቸው መጽሐፍት በላይ ሕይወታቸው የሚነበብ ወንጌል ስለሆነ ታሪካቸውን ማጥናትንም የሚጨምር ስለሆነ ነው ። 
                   <br><br>
                   መምህራችን ዲያቆን አቤል ካሳሁን ያስነበበን አባቶችህን ዕወቅ የተሰኘው ድንቅ መጽሐፍ ለእምነታችን በማስረጃነት የሚጠቀሱት አባት እነማን ናቸው ፤ መስፈርታቸውስ ምንድነው ? ምን ዓይነት ሥራን አበረከቱ ፣ የቱ ጋር የግል አሳባቸው ነው ብለን እንለፍ ፣ አስተዳደጋቸው ምን
                    ይመስላል ፣ በወቅቱ ከነበሩ ሌሎች አባቶች ጋር የነበራቸው ግንኙነትስ ፣ የተቃርኗቸውስ ምክንያት የሚለውን ኹለት ሺህ ዓመት ወደ ኋላ ዞሮ በማጥናት ፤ እጅግ ውስብስብ የሆኑ እና አንብቦ ለመረዳት አዳጋች የሆኑትን በትእግስት በማጥናት እና በመረጃ እጥረት ምክንያት የተሰናከሉበት
                    ትምህርት ብቻ ደርሶን ስማቸው ሲነሳ ጥቁሩ ነጥብ ብቻ ለሚታየን አላዋቂነታችንን የገፈፈ ያነበቡት በሙሉ ሊረዱት እንዲችሉ ቀለል ባለ አቀራራብ የተከሸነ  " እንቅፋት ሳይመታው እሾህ ሳይወጋው ደኑን የመነጠረ " ውብ የሆነ አበርክቶት ነው። 
                    <br><br>
                   
                   መጽሐፉ አባቶቻችን እንደ አሁኑ ዘመን ለንባብ የሚረዳ ቴክኖሎጂ ባልነበረበት ዘመን መጽሐፍ ቅዱስን እንዴት ብጥር አድርገው እንዳጠኑ ስንመለከት ፤ የተሳሳተን አስተምህሮ ለመመለስ ያካለሉትን ረጅም ሐዋርያዊ ጉዞ ስናይ ፤ ወዳጅ ጠላቶቻቸውም የቃሉ ወዳጅ ወይም ጠላት መሆናቸውን
                    ስንረዳ ፦ ኹሉ በእጃችን ኾኖ መጽሐፍ ቅዱስን አንድ ዙር ማንበብ እንኳን ተቸግረን በጥልቅ የስንፍና አረንቋ ውስጥ ላንቀላፋን ፣ ሐዋርያዊ ጉዞው ቀርቶ በአንድ ቤት ውስጥ እየኖርን የእምነት ልዩነታችን የሰሜን እና የደቡብ ያክል ለተራራቀብን ፣ ወዳጅ ጠላትነታችንም ምንጬ ቃለ 
                   እግዚአብሔር ሳይሆን ቋንቋ እና ነገድ ለሆነብን ራሳችንን የምናይበት የጠራ መስታወት ነው ። 
                   <br><br>
                   
                   መምህርራችን ስንፍናችንን ገልጠህብናል ፣ ብእር ለመጠምጠምም ማንበብ እንደ ሚቀድም አስረድተኸናል ፣ መሐል ከተማ እየኖሩ እንዲህ ቤተክርስቲያንን የሚጠቅም ሥራ መስራት ቀርቶ እንደ አንድ ኦርቶዶክስ አባል መኖር ዳገት ነው ብለን ለምንሰብክ መንገዱን አሳይተኸናል የመጽሐፍም
                    ትሁት እንዳለው አስተምረኸናልና የድካምህን ዋጋ አምላከ አበው ይክፈልህ የእመ አምላክ ድንግል ማርያም አማላጅነት አይለይህ ቀጣይ ሥራዎችህን በጉጉት እንጠብቃለን ።
                   </p>
            </div>
            <div class="each" data-tab="9">
                <img src="" alt="">
                <p class="title">
                    ዲ/ን ዶ/ር ዳዊት ከበደ</p>
                <p>


                    ታላቁ ሊቅ ቅዱስ ቄርሎስ ዘኢየሩሳሌም ስለ እግዚአብሔር ኢ-ርኩብነት (የማይመረመር ስለመሆኑ) በሚያስተምርበት ጊዜ አንዳንዶች ‹መለኮታዊው ባሕርይ የተሰወረና የማይመረመር ከሆነ ለምን ስለ እርሱ ትተርካለህ?› ብለው ጠይቀውት ነበር፡፡ 
                    እርሱም ለጥያቄያቸው ፡- ‹የባሕርን ውኃ ጠጥቼ የማልጨርስ ከሆነ፣ ጥሜን የሚያረካልኝን መጠን ያህል መጠጣት አይገባኝምን? ዓይኖቼስ ፀሐይን በመላዋ ወስነው ማየት ስለማይችሉ የሚያስፈልገኝን ያህል ማየት አይገባኝምን? ወይስ ወደ አትክልት ሥፍራ ገብቼ በዚያ ያሉትን ፍራፍሬ ሁሉ መመገብ ስለማልችል ከነ ረሃቤ ከአጸዱ መውጣት ይኖርብኛል?› ሲል ይመልስላቸው ነበር፡፡ ይህም የሊቁ መልስ እግዚአብሔርን በምልዓት ማወቅ ባይቻልም በአቅማችን የተገለጠልንን ነገር ከመመስከር እና ስለ እርሱም ከመጻፍ ራሳችንን ልናሰንፍ እንደማይገባን ያስረዳል (St. Cyril of Jerusalem, Catechesis, VI, 5, in Migne, P.G., 33, 545,548)፡፡ 
                   <br><br>
                    
                    ቅዱስ አውግስጢኖስ ‹ስለ እግዚአብሔር የምንናገረው ስለ እርሱ ሁሉን ዐውቀን አይደለም፡፡ ነገር ግን የመናገር ተቃራኒ ምርጫው አለመናገር ስለሆነ ነው እንጂ› እንዳለ፣ በቤተ ክርስቲያን ያሉ የሃይማኖት መዛግብት ሁሉ አባቶቻችን ለዝምታ ራሳቸውን ላለማስገዛት ሲሉ ከእግዚአብሔር ከመለኮቱ የዕውቀት ባሕር ጥልቀት በማንኪያ ጭላፊ የደረሳቸውን ለእኛ ለልጆቻቸው ‹ካለመናገር ይሻላል› ብለው ያስተላለፉልን ናቸው፡፡ 
                   <br><br>
                    
                    ከጥልቁ አፋፍ ቆሞ ከፍርሃት ጋር ጥልቀቱን እንደሚያደንቅ ሰው፣ ቅዱሳን አባቶቻችንም እርሱን የማወቅ ባሕር ጥልቀቱ እና ስፋቱ ሲሰማቸው ልባቸው በፍርሃት እየራደ ‹ዕውቀትህ ከእኔ ይልቅ ተደነቀች፤ በረታች፣ ወደ እርሷም ለመድረስ አልችልም› እያሉ በትሕትና ያደንቃሉ (መዝ 138፡6)፡፡ ከቅዱስ ባስልዮስ ዘየዐቢም ጋር ሆነው ‹ከቃላት በላይ የሆነውን የእግዚአብሔርን ታላቅነት ወስኖ ከመያዝ ይልቅ በትንሽ ስኒ የባሕርን ውኃ መለካት ይቀላል› ሲሉ በመለኮቱ ባለ ጠግነት ተደሞ ይዋጣሉ፡፡ 
                   <br><br>
                    
                    እግዚአብሔር በመልኩ እና በምሳሌው ስለ ፈጠረን፣ አስገኚያችንም እርሱ በመሆኑ ሁሉ ነገራችንን ሲያውቅ፣ እኛ ግን ፍጡራን ስለሆንን ስለ እርሱ የምናውቀው በጣም ጥቂት ነገር ነው፡፡ ከሰው ልጆች መካከል ጥበበኛ የሆነ፣ ስለ መንፈሳዊውም ዓለም ጥሩ የመረዳት አቅም ያለው ቢኖር ይህ ሰው እግዚአብሔርን የሚያውቀው አሁን የተወለደ ሕፃን ስለመጣበት ዓለም የሚያውቀውን ያህል እንደሆነ መጽሐፍ ይናገራል፡፡ 
                   <br><br>
                    
                    ነገራተ እግዚአብሔርን ለመማር ወደ ቤተ ክርስቲያ እየቀረበ የሚመጣ ሰው ከምንም በላይ የሚረዳው አንድ እውነታ አለ፡፡ ይኸውም ብዙ ትምህርቶችን በመማርና መጻሕፍትን በማንበብ የበለጠ ስለ እግዚአብሔር እያወቀ በመጣ ቁጥር ባሕርየ እግዚአብሔር ምን ያህል ጥልቅ እና ወስኖ ለመረዳት የማይቻል እንደሆነ ያስተውላል፡፡ ከዚሁም ጋር እርሱ እስከ ዛሬ የተማራቸው፣ ወደ ፊትም የሚማረው ትምህርቶች ሁሉ ቢደመሩ የእግዚአብሔርን የልብሱን ጫፍ ከማየት የማይበልጡ እንደሆኑ ይገነዘባል፡፡ ስለዚህ ከጥቂት መረዳት ተነሥቶ ወደ ሰፊው አለመረዳት ይሸጋገራል ማለት ነው፡፡ 
                   <br><br>
                    
                    አንድ በጨለማ ቤተ ውስጥ ለረጅም ሰዓታት የተቀመጠ ሰው የቤቱን መስኮት በከፈተ ጊዜ ከውጪ የሚገባውን ብርሃን ሲመለከት መልሶ ለጥቂት ደቂቃዎች ዓይኑ እንደሚጭበረበር (እንደሚታወር)፣ እንዲሁ ፈጣሪውን ካለማወቅ ድንቁርናም እግዚአብሔርን ወደ ማወቅ ብርሃን የሚቀርብ ሁሉ አላዋቂነቱን ይረዳል፡፡ ይህን በመጽሐፍ ቅዱስ ትምህርት ለመደገፍ የሙሴን ታሪክ ማስረጃ አድርገን እስኪ እናቅርብ፡፡ ለእስራኤል ሕዝብ ሁሉ ቤዛ እንዲሆን የመረጠው ሙሴን እግዚአብሔር ለመጀመሪያ ጊዜ ራሱን ሲያስተዋውቀውና ወደ አገልግሎት ሲጠራው የተገለጠለት በቁጥቋጦ ላይ በሚነድ ብሩህ እሳት አምሳል ነበር፡፡(ዘጸ 3፡2) ቀጥሎም ሙሴ ወደ ፈጣሪው ከቀረበ በኋላ ደግሞ ወደ ከነዓን የነጻነት ጉዞ ሲያደርጉ እግዚአብሔር ‹በደመና እና በእሳት ዓምድ› ተገልጦ መንገድ ይመራቸው ነበር (ዘጸ 13፡21)፡፡
                   <br><br>
                    
                    በስተመጨረሻም በሲና ተራራ ሕግን በሰጠው ጊዜ ራሱን ለሙሴ የገለጠለት ‹በጨለማ ፣በነፋስ ፣በጢስ› ነው፡፡(ዘጸ 20፡18-21) እስኪ እግዚአብሔር ራሱን የገለጠባቸውን ምሳሌዎች ቅደም ተከተሉን በደንብ እናስተውል፡፡ መጀመሪያ በብርሃን፣ ሁለተኛ ደመናና ብርሃን በተቀላቀለው አምድ፣ 
                    በስተመጨረሻም በጨለማ ነበር፡፡ እነዚህም ሰው እግዚአብሔርን ወደ ማወቅ በር ሲገባ የሚሰሙትን ውስጣዊ ስሜቶች የሚያሳዩ ናቸው፡፡ በመጀመሪያ በተማረው ጥቂት ትምህርት ብዙ ነገር ያወቀ፣ እግዚአብሔርንም በሰፊው የተረዳውና ሁሉ ነገር ብርሃን መስሎ ይሰማዋል፡፡ ቀጥሎም
                     መንፈሳዊ ትምህርቱን እና ንበባቡን እያጠናከረ ሲመጣ ስለ እግዚአብሔር የሚያውቀው ዕውቀት ብዙ ተከፍሎ እንዳለበት እየተረዳ ይመጣል፡፡ በስተመጨረሻም የበለጠ ከቤተ ክርስቲያን ትምህርትና ከቅዱሳት መጻሕፍት ጋር እየተቆራኘ ሲመጣ እስከዛሬ የተማረው እና ስለ ፈጣሪው ያወቀው 
                    ዕውቀት ሁሉ ወደ ኢምንትነት ይለወጥበታል፡፡ በብዙ ትምህርት ውስጥ ቢያልፍም ምን ያህል አላዋቂ እንደሆነ ይረዳል፡፡ </p>
            </div>
            <div class="each" data-tab="10">
                <img src="" alt="">
                <p class="title">አይን</p>
                <p>

                    በሰውነታችን ካሉት ሕዋሳት ውስጥ ከናላ (brain) ቀጥሎ በጣም ውስብስብ የሆነው ሕዋስ ዓይን ነው። እንደ ጆሮ እና አፍንጫ ያሉት ሕዋሳት አብረው ከእኛ ጋር የሚያድጉ ሲሆን፣ ዓይናችን ግን ከተወለድንበት ጊዜ አንሥቶ እስክንሞት ድረስ ምንም የእድገት ለውጥ አያሳይም። 
                    ዓይን በሌሎች እንስሳትም ዘንድ ያለው ቦታ የሚናቅ አይደለም። ሰጎን በመጠን ከናላዋ የሚበልጥ ዓይን አላት።
                   <br><br>
                    
                    በተለያዩ ፍጥረታት ዘንድ የሚገኙ ዓይኖች የእነዚያን ፍጥረታት ፍላጎታቸውን እንዲያሟሉ ተደርገው የተፈጠሩ ናቸው፡፡ ለምሳሌ የሰው ልጅ አንድን ምስል አጥርቶ እና በዝርዝር ማየት ይፈልጋል፡፡ ስለዚህም እግዚአብሔር የሰውን ዓይን በከፍተኛ ጥራት እንዲያይ አድርጎ ነው ያዘጋጀው፡፡ እንደ 
                    ሳይንሱም ጥናት ከሆነ የሰው ልጅ አጥርቶ የማየት ችሎታው ሜጋ ፒክስል (Mega pixel) በተባለው የመለኪያ መጠን ሲቀመጥ 576Mp ገደማ ይሆናል፡፡ ከሌሎች ፍጥረታት ደግሞ ለምሳሌ ዝንብን እንደማሳያ አድርገን እንውሰድ፡፡ ዝንብ ብዙ ጊዜ በአየር ላይ ስለምትበርር ነገሮችን
                    በፍጥነት ማየት ያስፈልጋታል፡፡ በዚህም ምክንያት እግዚአብሔር ለዝንብ እንደ ሰው አጥርቶ የሚያይ ሳይሆን ፍጥነትን መቆጣጠር የሚችሉ ዓይኖችን ነው የሰጣት፡፡ ዶ/ር ካርል የተባለ አንድ ምሁር ይህንንም የዝንብ በፍጥነት የማየት ችሎታዋን ከሰው ጋር በንጽጽር ሲያስቀምጠው እንዲህ 
                    ይላል :- የሰው ልጅ በቴሌቪዥን መስኮት የሚመለከታቸው ፊልሞች ለእርሱ ከጥራት ጋር ያልተቆራረጠ ወጥ እንቅስቃሴን የሚያሳይ ትእይት ሆኖ ሲታየው፣ ለዝንቦች ደግሞ ከዓይናቸው ከፍተኛ ፍጥነትን የማየት ችሎታ የተነሣ እያዘገመ በመንሸራተት እንደሚታይ (slide show) ፎቶ 
                    ይሆንባቸዋል፡፡   Dr. Carl Wieland, M.B., B.S., in the magazine Creation ex nihilo (Vol. 18, No. 2, 1996, p. 40)</p>
            </div>
            <div class="each" data-tab="11">
                <img src="" alt="">
                <p class="title">አባቴ እንጦንስ ውጣ ይልሃል</p>
                <p>
                    በቤተ ክርስቲያናችን "ጳውሊ" በሚል ስም የሚታወቁ ከአንድ በላይ ቅዱሳን አሉ። ብዙዎቻችን የምናውቀው የመጀመሪያው ባሕታዊ የሆነው አባ ጳውሊን ነው። ይሁን እንጂ አስቀድሞ በሕግ (በትዳር) ተወስኖ ልጆች ወልዶ ይኖር የነበረ፣ በኋላ ግን ሚስቱን ከሌላ ጎልማሳ ጋር ስታመነዝር አግኝቶ ሳይቆጣ ሀብት ንብረቱን አውርሶ፣ ልጆቹን አደራ ሰጥቶ ወደ ገዳም የገባ "የዋሑ አባ ጳውሊ"(Paul the simple) የሚባል ሌላም ደገኛ አባት አለ። 
                   <br><br>
                    
                    ይህ ቅዱስ አባት ታላቁ መነኩሴ አባ እንጦንስ ያለበት ገዳም ውስጥ የሚኖርና የእርሱም ረዳት የነበረ ነው። ከእለታት አንድ ቀን ሰዎች በክፉ መንፈስ የሚጨነቅ አንዱን ጎበዝ ይዘው ወደ ገዳሙ አበምኔት ቅዱስ እንጦንስ አመጡት። አባ እንጦንስም ይህን ታማሚ ወደ አባ ጳውሊ እንዲወስዱት አዘዛቸው። እነዚያም ሰዎች በጋኔን የተያዘውን ሰው ወደ አባ ጳውሊ አቅርበው ቅዱስ እንጦንስ እንደመራቸው ነገሩት። አባ ጳውሊም ወደ ታማሚው በትሕትና ተጠግቶ ክፉውን መንፈስ "አባቴ እንጦንስ ውጣ ይልሃል!" አለው። ጋኔኑ ግን ከትሕትናው ቃል የተነሣ የፈራው ስለመሰለው "እንጦንስ ማን ነው?" እያለ ፎከረ። 
                   <br><br>
                    
                    በዚህ ወቅት አባ ጳውሊ ጊዜው ቀትር ስለ ነበር ከአጠገቡ ባለ የጋለ ዐለት ላይ ባዶ እግሩን በመውጣት "ሕያው እግዚአብሔር ምስክሬ ነው፣ ይህ ጋኔን ካልወጣ ከዚህ አልወርድም" ብሎ ከፈጣሪው ጋር በጸሎት ይነጋገር ጀመር። ክፉው መንፈስ የአባ ጳውሊን ጸሎት ሊያስተጓጉል ብዙ የስድብ ቃላት ይናገር ነበር። ቅዱሱ ግን አንዲትም ቃል ሳይመልስለት ጸሎቱን ቀጠለ። ያም ጋኔን ተሸንፎ ከዚያ ሰው ሰውነት ውስጥ በዘንዶ አምሳል በመውጣት በአካባቢው ወደ ነበረው ባሕር ውስጥ ገብቷል። 
                   <br><br>
                    
                   <br><br>
                   አባ ጳውሊ የዋሕ በስንክሳራችን ሰኔ 22 ቀን መታሰቢያው ይደረጋል። እኛንም በጻድቁ ጸሎት ይማረን።
                    
                   <br><br>
                   ========ወደ አባቶቻችን ጥበብ እንመለስ======
                    
                   <br><br>
                   ዲያቆን አቤል ካሳሁን 
                   <br><br>
                    abelzebahiran@gmail.com</p>
            </div>
            <div class="each" data-tab="12">
                <img src="" alt="">
                <p class="title">እንዴት ተገኙ?</p>
                <p>    ሰሞኑን በዓለማችን ላይ ሁለት ነገሮች ሲያከራክሩ ሰንብተዋል። እነዚህም እጅግ ብዙ የሆኑ መረጃዎችን የያዘ የመዝገበ ቃላት መጽሐፍና ፣ከፍተኛ ጥራት ያለው (ወደ 576 Mp) የፎቶ ካሜራ ናቸው። ሁለቱም በተለያየ ሥፍራ የተገኙ ሲሆን ፤ "እንዴት ተገኙ?" የሚለው ጥያቄ ግን የብዙዎችን ትኩረት የሳበ ሙግት አስነሥቷል። አንዳንዶችም ለዚሁ ጉዳይ ሲባል ትልቅ የጥናት ማዕከል በማቋቋም ጉዳዩን ሳይንሳዊ በሆነ መንገድ ለማየት እየሞከሩ ነው። ጥናታቸውንም በመረጃ የተደገፈ ለማድረግ ቦታዎቹ ላይ በመሄድ ተገኙ ስለተባሉት ቁሶች ብዙ የምስል ክምች አሰባስበዋል። ሌሎችም በራቸውን ዘግተው ብዙ በማሰላሰል የእነዚህን ነገሮች አመጣጥ ሊገልጽ ይችላል ያሏቸውን መላምቶች በወረቀት እመዘገቡ ነው። አሰሳው ተጧጡፏል።
                    <br><br>

                    ከሁሉም በፊት ግን ጨርሰናል ሲሉ የፍጻሜውን ደውል ያሰሙት ቤታቸው ውስጥ ሲያሰላስሉ የነበሩ ጥቂቶች ናቸው። እነርሱም የደረሱበትን ግኝት በተለያዩ የኅትመት ውጤቶች ለዓለም ማስተዋወቅ ጀምረዋል። የመልሳቸው ሙሉ ጭብጥ " እነዚያ በቅርብ የተገኙት የፎቶ ካሜራ እና መዝገበ ቃላት መጽሐፍ የተገኙት በዕድል ሲሆን ፤ አሁን ባሉበት መልክ ለመገኘትም ዝግመታዊ በሆነ ለውጥ ብዙ ሚሊዮን ዓመታትን እንደ ወሰደባቸው" የሚያብራራ ነበር። ካሜራውን በተመለከተ በመጀመሪያ ለዚያ ካሜራ መገኘት አስፈላጊ የሆኑ አንዳንድ የብረት ማዕድናትና ይህን የመሳሰሉ ነገሮች በስፍራው ላይ እንደነበሩ ግምታቸውን አስቀምጠዋል። እነዚያ የብረት ማዕድናት ግን ከየት ተገኙ ለሚለው ጥያቄ መልስ እንደሌላቸው ተናግረዋል። በመሆኑም እናት ተፈጥሮ እየረዳቻቸው በየጊዜው በሚያሳዩት ለውጥ ከትንሽ አጉይነት ወደ ከፍ ያለ መነጽርነት ፤ ከመነጽርነትም ብዙ ጊዜያትን በፈጀ ሂደታዊ ለውጥ ወደ ፎቶ ካሜራነት እንደ ተሸጋገሩ ገልጸዋል። 
                    <br><br>
                
                       የመዝገበ ቃላቱም ግኝት ከካሜራው ብዙ የተለየ አይደለም ይላሉ። በመጀመሪያ ለመጽሐፉ መገኘት እንደ መነሻ የሚያገለግሉ እንደ ወረቀትና ቀለም ያሉ ጥሬ እቃዎች በዚያ አካባቢ የነበሩ ሲሆን ፤ በቦታው ላይ ድንገት በተፈጠረው ፍንዳታ ብዙ ወረቀቶች ሲቃጠሉ ከቃጠሎው በተረፉ አንዳንድ እድለኞች ወረቀቶች ላይ ቀለሙ ተረጨ። ከዚያ በኋላ ቀስ በቀስ ወረቀቶቹ ላይ የተረጩት ቀለሞች በእናት ተፈጥሮ እገዛ ትርጉም ያለው የፊላትን ቅርጽ እየያዙ መጡ። በስተመጨረሻም ይህን የመሰለ የመዝገበ ቃላት መጽሐፍ ሊያስገኙ እንደበቁ ይናገራሉ። 
                       <br><br>
                
                        ጉዳዩን በሳይንሳዊ መንገድ ለማጥናት ይሞክሩ ከነበሩት ጠበብቶች አንዳንዶቹ ከላይ በተነሣው መላምት ተጽዕኖ ውስጥ ሳይገቡ አልቀሩም። ከዚህም የተነሣ ሳይንሳዊ ጥናተቸውን ቀድሞ በቀረበው መላምት ላይ ተመሥርተው (ያን በመቀበል) ቢያደርጉ መንገድ እንደሚያሳጥር ሐሳብ በመስጠት ላይ ናቸው። ሌሎቹ ጠበብቶች ደግሞ "እስካሁን ድረስ ባለን መረጃ አይደለም ይህን የሚያህል ጥራት ያለው ካሜራ ይቅርና እኛ እንኳን ለጥናታችን የምንጠቀምበትን ትንሽ ካሜራ ለመሥራት ብዙ ለፍተናል። ታዲያ እንዲህ ያለ የተራቀቀ ከፍተኛ ጥራት ያለውን ካሜራ እንዴት ያለ ሠሪ በዕድል ተገኘ እንላለን?" ይላሉ። 
                   <br><br>
                      
                       "ደግሞ የብዙ ጊዜ ድካም ውጤቶች የሆኑ ሳይሳዊ ሐሳቦቻችንን ለሕዝባችን ለማካፈል የተለያዩ መጽሐፎችና መጽሔቶችን አሳትመናል። የጥናታችን ውጤት ወደ ሕዝቡ በቀላልና ተነባቢ በሆነ መንገድ እንዲደርስ ብዕር ጨብጠን ከወረቀት ጋር ምን ያህል እንደምንታገል ጭንቀቱን የጻፈ ሁሉ ያውቀዋል። እናንተም ብትሆኑ ደረስንበት ያላችሁትን ሐሳብ በወረቀት ለማስፈር ግድ እናንተ ጸሐፊዎቹ አስፈልጋችኋል። የእናንተ ሐሳብ የሰፈረበት የጥናት መጽሐፍ በዕድል ነው የተገኘው ብንላችሁ አምናችሁ ትቀበሉናላችሁ? ። ታዲያ ውብ መልክአ ፊደላትና የተሳካ ትርጉም ያላቸው የቃላት አደራደር የተደረገበትን ፣ አስደናቂ መረጃዎችን የያዘውን ይህን ታላቅ መጽሐፍ ያለ ጸሐፊ በዕድል ተገኘ ለማለት እንዴት ምክንያታዊ የሆነ አዕምሯችን ይፈቅድልናል?" ሲሉም በጥያቄዎቻቸው ይሞግታሉ።
                       <br><br>
                
                       እንደዚህም ሆኖ አሁንም ክርክሩ ቀጥሏል…
                       <br><br>
                
                 እናንተስ "እንዴት ተገኙ?"  ለሚለው ጥያቄ መልሳችሁ ምንድር ነው?
                 <br><br>
                
                ዲያቆን አቤል ካሳሁን                 <br><br>

                abelzebahiran@gmail.com                 <br><br>

                
                
                የዲያቆን አቤል ካሳሁን መኩሪያ ትምህርቶች እና መጣጥፎች, [5/6/20, 9:35 AM]</p>
            </div>
            <div class="each" data-tab="13">
                <img src="" alt="">
                <p class="title">ምሥጢራት</p>
                <p>እንደ አለቃ ኪዳነ ወልድ ክፍሌ መዝገበ ቃላት ‹ምሥጢር› የሚለው ቃል ‹የተሰወረ ፣የተሸሸገ ፣ኅቡዕ› የሚል ትርጉም ሲኖረው፣ ቃሉንም በብሉይና በሐዲስ ኪዳን ከአርባ አምስት ጊዜያቶች በላይ ተጽፎ እናገኘዋለን፡፡ ቃሉ በመጽሐፍ ቅዱስ በዋናነት ሁለት ዓይነት አገልግሎት ላይ ውሏል፡፡ ይኸውም የመጀመሪያው እግዚአብሔር የሚገልጣቸው የተሰወሩ እውነቶችን ለማመልከት ተነግሮ እናነባለን፡፡ ለዚህም እንደ ምሳሌ ጌታችን ለሐዋርያቱ ‹ለእናንተ የእግዚአብሔርን መንግሥት ምሥጢር ማወቅ ተሰጥቶአችኋል› ሲል የተናገረውን ኃይለ ቃል ማንሣት ይቻላል (ሉቃ 8፡10 ፣ 1ኛ ቆሮ 13፡2)፡፡ ለዚህም ነው ቅዱስ አግናጥዮስ የክርስቶስን ልደት ፣ከሞት የመነሣት እና የመሳሰሉትን ነገር ፤ እንዲሁም ሊቁ ጠርጠሉስ ደግሞ አጠቃላይ የቤተ ክርስቲያንን ትምህርቶች ምሥጢራት ሲሉ የሚጠሯቸው፡፡ 
                    <br><br>

                    ሁለተኛው ‹ምሥጢር› የሚለው ቃል በመጽሐፍ ቅዱስ ጸጋ መንፈስ ቅዱስ የሚገኝባቸው መንፈሳዊ ክንውኖችን ለመግለጽ አገልግሎት ላይ ውሏል፡፡ ለምሳሌ ሁለት ተጋቢ ጥንዶች በመንፈስ ቅዱስ አንድነት የሚያገኙበትን ሥርዓት (ተክሊል) ቅዱስ ጳውሎስ ‹ይህ ምሥጢር› ሲል ይጠራዋል (ኤፌ 5፡31)፡፡ ምሥጢረ ተክሊል ብቻ ሳይሆን ሌሎች ለክርስትናው መሠረት የሆኑ እና ወደ መዳን የሚያደርሱ ጥምቀት ፣ቁርባን ፣ክህነት ፣ሜሮንም ‹ምሥጢራተ ቤተ ክርስቲያን› እንደሚባሉ ቅዱስ ቆጵርያኖስ ያስተምራል፡፡ 
                    <br><br>

                    ዛሬ በዚህ ጽሑፋችን ትኩረት ሰጥተን ዳሰሳ የምናደርገው ጸጋ መንፈስ ቅዱስ ስለሚያሰጡን የቤተ ክርስቲያን ምሥጢራት ነው፡፡ እኛ ‹ምሥጢራተ ቤተ ክርስቲያን› የምንለውን የሩቅ ሊቃውንት ‹Mysteries of the church/ Sacraments of the church› ሲሉ ይጠሩታል፡፡ ‹Sacrament› የሚለው በጥንት ሮማውያን ወደ ጦር ሰራዊቱ የሚቀላቀል አዲስ ወታደር መጀመሪያ የሚገባውን መሐላ የሚያመለክት ቃል ነበር፡፡ የቃል ኪዳኑም ስም ‹Sacramentum› ይባላል፡፡ የኋላ ሊቃውንት ግን ፈጣሪ ፍጡራኑን ከእርሱ ጋር አንድ የሚያደርግባቸው የድኅነት ቃል ኪዳኖቹ ለሆኑት ‹ምሥጢራት› መጠሪያነት ቃሉ እንዲውል አድርገዋል፡፡
                    <br><br>

                    ቅዱስ አውግስጢኖስ ‹ምሥጢር› የሚለውን ቃል ሲተረጉም ‹ምሥጢር ማለት በሚታይ መልክ ያለ የማይታይ የእግዚአብሔር ጸጋ ነው› ይላል፡፡ በመሆኑም ከዚህ ቅዱስ አባት ትርጉም በመነሣት ምሥጢር ሁለት ነገሮችን እንደያዘ መናገር እንችላለን፡፡ የመጀመሪያው በስሜት ሕዋሳቶቻችን ተጠቅመን (አይተን ፣ሰምተን ፣ዳሰን) የምንደርስበት ግዙፍነት ሲሆን ፤ ሁለተኛው ደግሞ በሥጋዊ ሕዋሳቶቻችን የማንደርስበት ረቂቅነት ነው፡፡ ምሥጢር ረቂቅና ግዙፍነትን አስተባብሮ የሚገኝ ነው፡፡ ሐሳቡን ቀለል ለማድረግ የሰውን ልጅ ንግግር ለምሥጢር እንደ ማስረጃ አድርጎ ማቅረብ ይቻላል፡፡ የሰው ልጅ ንግግር እንደ ምሥጢር ሁለት ክፍሎች አሉት፡፡ አንደኛው በጆሮ የሚገባው እንደ ግዘፍ ነገር ልንቆጥረው የምንችለው ድምጽ (sound) ሲሆን ፤ ሁለተኛው ደግሞ በድምጹ ውስጥ የሚተላለፈው ረቂቁ መልእክት ነው፡፡ ለምሳሌ ከፊት ለፊታችን ሰው እና ፈረስ አቁመን ለሁለቱም አንዳች የሚያስቅ ታሪክ (funny story) ብንነግራቸው ፤ ፈረሱም ሰውየውም ታሪኩን በሚገባ ይሰሙናል፡፡ የታሪኩ ፍጻሜ ላይ ግን ልክ ታሪኩን አብሮት እንደሰማው ሰው ፈረሱ ሊስቅ ወይም ሊገረም አይችልም፡፡ ለምንድር ነው ፈረሱ ያልተገረመው? ብለን ከጠየቅን ፤ ፈረሱ ጋር የደረሰው የንግግሩ ክፍል ከሆኑት ውስጥ አንዱ ብቻ በመሆኑ ነው፡፡ እርሱም ድምጹ ነው፡፡ በድምጹ ውስጥ የተላለፈው ረቂቁ መልእክት ግን ስላልደረሰው ግብረ መልስ ሊሰጥ ወይም ፈረሳዊ ፈገግታውን ሊያሳይ አልቻለም፡፡
                    <br><br>

                    ቅዱስ ጳውሎስ ረቂቅነትና ግዙፍነትን ፣ ጊዜያዊና ዘላለማዊነትን አስተባብሮ የያዘ ስለሆነ በሥጋ የተገለጠው ክርስቶስን ‹የማያጠራጥር ታላቅ ምሥጢር› በማለት ይጠራዋል (1ኛ ጢሞ 3፡16)፡፡ ክርስቶስ ሰው ብቻ ቢሆን ኖሮ ባላዳነን ነበር፡፡ በፍጹም ተዋሕዶ አምላክነቱም ስላለ ግን በሥጋ የተገለጠው አምላክ በሞቱ ቤዛ ፣ መድኃኒት ሆነን፡፡ ግዙፍነትን ከረቂቅነት ጋር ያስተባበሩ የቤተ ክርስቲያን ምሥጢራትን በተመለከተ ለሚሰጡ ትምህርቶች ሁሉ መነሻ ሐሳብ እዚህም (ሥጋዌው) ውስጥ እንዳለ ቅዱሳን ሊቃውንት ይነግሩናል፡፡
                    <br><br>

                    በምሥጢራት ውስጥ በሚታይ መንገድ በሚደረገው ሥርዓት የማይታየውን ጸጋ እንዴት እንደምናገኝ ልናብራራው አንችልም፡፡ ይህም በሚታየው ክንውን ውስጥ የሚተላለፈው ረቂቅ ጸጋ ከምርምር የራቀ እና በዝምታም ውስጥ ያለ እውነት (Silent truth) በመሆኑ ነው፡፡ ከዚህ የተነሣ ምዕመናን አፍአዊውን (ውጫዊ) ተግባር በሥጋዊ ዓይናቸው አይተው፣ ረቂቁን ጸጋ ደግሞ በዓይነ ኅሊናቸው እያስተዋሉ በእምነት ይቀበሉታል፡፡ ቅዱስ ዮሐንስ አፈወርቅም ‹ድርጊቶችን በሚታይ ጎናቸው ብቻ እንዲህ ናቸው ስል አልፈርጅም፡፡ በዓይነ ኅሊና በመመልከትም ጭምር ነው እንጂ› በማለት ዓይነ ኅሊናም በምሥጢራት ውስጥ የተሰወረውን ጸጋ ለማየት የተዘጋጀ መሆን እንደሚገባው ያስተምራል (St. John Chry. .To 1st Corinthians, Homily7)፡፡ ብዙዎች የቤተ ክርስቲያንን ምሥጢራት የሚመለከቱት በሥጋዊ ዓይናቸው ብቻ ስለሆነ ጥምቀቱ በውኃ መታጠብ ፣ቅብዓ ሜሮኑም እንዲሁ በዘይት መቀባት ብቻ ይመስላቸዋል፡፡ ለእነዚህ ወንድሞቻችን ዓይነ ኅሊናቸው እንዲበራ እንጸልያለን፡፡ ያን ጊዜ በጥምቀት ውስጥ ያለውን ረቂቅ ልደት ፣በቅብዓ ሜሮን ውስጥ የሚታደለውን ሀብተ መንፈስ ቅዱስ ወደ መረዳት ይደርሳሉ፡፡
                    <br><br>

                    ምሥጢራተ ቤተ ክርስቲያን የሚታይ ግዙፍ ክፍል ለምን ሊኖራቸው እንደቻለ ቅዱስ ዮሐንስ አፈ ወርቅ ይናገራል፡፡ እንዲህ ሲል:-
                    <br><br>

                    ‹ረቂቅ ፍጥረት ብትሆን ኖሮ ያለ ምንም ሽፋን ይቀርብልህ ነበር፡፡ ነገር ግን ነፍስህ ከሥጋህ ጋር በመጣመሯ ምክንያት መንፈሳዊው ነገር በስሜት ሕዋስህ ልትረዳው በምትችለው መንገድ ይቀርብልሃል›
                    
                    ስለዚህ ሰው ግዙፍነት እና ረቂቅነትን የያዘ ፍጥረት በመሆኑ ለግዙፍነቱ በሚስማማው መልኩ ምሥጢራተ ቤተ ክርስቲያንም በሚታይ መንገድ ገዘፍ ነስተው ሲቀርቡለት፣ በእነርሱ ምክንያት በሚተላለፈው ረቂቅ ጸጋ ደግሞ መንፈሳዊት ነፍሱን በጽድቅ ያለመልሟታል፡፡
                    
                    በቤተ ክርስቲያን ውስጥ የሚፈጸሙ ምሥጢራት እንዲሁ ወግ ለመጠበቅ ፣ለመታሰቢያ የሚደረጉ አይደሉም፡፡ ይልቁንም ከድኅነታችን ጋር እጅግ በጣም የጠበቀ ቁርኝነት ስላላቸው ነው፡፡ ምሥጢራት በኃይለ መንፈስ ቅዱስ የሚገኝ ጥልቅ መንፈሳዊ ተሐድሶ የሚተላለፍባቸው ረቂቅ ቧንቧዎች ናቸው፡፡ የእግዚአብሔርን ጸጋ የማይቃወሙ ኃጥአን ከገቡበት የኃጢአት ጉድጓድ ዳግመኛ የሚወጡባቸው መሰላል ናቸው፡፡ እነዚህ ምሥጢራት የማዳን ኃይላቸውን ያገኙት በወልደ እግዚአብሔር ኢየሱስ ክርስቶስ ስቅለት ነው፡፡ በብሉይ ኪዳን የሚፈጸሙ ምሥጢራት ነበሩ፡፡ ነገር ግን እነዚህ ምሥጢራት ጸጋ የተጓደለባቸው ስለነበሩ ፍጹም የነፍስ ድኅነትን ማሰጠት አልቻሉም፡፡ እንደ ምሳሌ እንደ ጥላ አገለገሉ እንጂ!፡፡
                    <br><br>

                    ‹ጸጋንና እውነትን ተመልቶ› ወደ እኛ የመጣ ሥግው ቃል ኢየሱስ ክርስቶስ የቤዛነቱን ሥራ በመስቀል ከፈጸመ በኋላ ግን ፤ ለምሥጢራት መክበር ምክንያት የሆነው መንፈስ ቅዱስ ተሰጠን፡፡ ከክርስቶስ ሞት በፊት እኛ ሁላችን የእግዚአብሔር ጠላቶች ነበርን (ሮሜ 5፡10)፡፡ መለኮታዊው ደም ከመፍሰሱ አስቀድሞም እርቅ እንዳልወረደ ፣መንፈስ ቅዱስም እንዳልተሰጠ ወንጌላዊው ቅዱስ ዮሐንስ ሲገልጽ ‹ክርስቶስ ገና አልከበረምና (አልተሰቀለምና) መንፈስ ቅዱስ አልተሰጠም ነበር› ይላል (ዮሐ 7፡39)፡፡ አሁን ግን የእርቁ ሥራ በመፈጸሙ ምሥጢራትን የሚያከብር ፣የሚለውጥ መንፈስ ቅዱስ በቤተ ክርስቲያን እለት እለት ይወርዳል፡፡ ስለዚህም ‹ሚ መጠንት ግርምት ዛቲ እለት ወእጽብት ዛቲ ሰዓት እንተ ባቲ ይወርድ መንፈስ ቅዱስ እመልዕልተ ሰማያት› - ‹ይህች ዕለት እንደ ምን ያለ የምታስፈራ እለት ናት መንፈስ ቅዱስ ከሰማየ ሰማያት የሚወርድባት…› እያልን ዘወትር በቅዳሴ እናደንቃለን፡፡ 
                    <br><br>

                    ታዲያ እነዚህ በግብረ መንፈስ ቅዱስ የሚከብሩት ምሥጢራት ትልቁ አገልግሎታቸው ነፍሳችንን ማንጻትና ፣ከእግዚአብሔር ጋር አንድ ማድረግ ነው፡፡ ይህም መዳን ይባላል፡፡ ብዙዎች ‹ኢየሱስ ያድናል!› እያሉ በስሜታዊነት ሲናገሩ እንሰማቸዋለን፡፡ እንዴት እንደሚያድነን ግን ዘርዝረው አያስተምሩንም፡፡ በሌላም ጊዜ ‹ጌታን ተቀበሉ› እያሉ ይሰብኩናል፡፡ እንዴት እንደምንቀበለው ግን መንገዱን አያሳዩንም፡፡ ቅድስት ኦርቶዶክሳዊት ቤተ ክርስቲያናችን ግን ኢየሱስ ክርስቶስ እንደሚያድነን ብቻ ሳይሆን የሚያድንበትንም አቅጣጫ ታሳያለች ፤ ክርስቶስን ስለመቀበል ብቻ ሳይሆን የምንቀበልበትን መንገድ ትመራናለች፡፡ 
                    <br><br>

                    እነዚህም የክርስቶስ የማዳን ሥራው መገለጫዎች የቤተ ክርስቲያን ምሥጢራት ናቸው፡፡
                    ምሥጢራት ወደ እግዚአብሔር ለመድረስ እና ከእርሱም ጋር ለመኖር በሚያስፈልጉ እንደ ጸሎትና ቃለ እግዚአብሔር ባሉ መንፈሳዊ ተግባራትም ሊተካ አይችልም፡፡ ራሱን ችሎ ሊኖር የሚገባው የክርስትና ዓምድ (ምሰሶ) ነው እንጂ፡፡ ጸሎትን ለማያስታጉል ፣እጅግም ምጽዋት ለሚያደርግ መቶ አለቃው ቆርኔሌዎስ የእግዚአብሔር መልአክ ‹ጸሎትህና ምጽዋትህ በእግዚአብሔር ፊት ለመታሰቢያ እንዲሆን አረገ› ሲል የተናገረውን እስኪ እናስተውል! ፤ መልአኩ ‹ጸሎትህና ምጽዋትህ አድኖሃል› አላለውም፡፡ ነገር ግን ጸሎቱ እና ምጽዋቱ እግዚአብሔር በምሕረት እንዲያስበው ምክንያት ሆነው፡፡ ቀጥሎም መልአኩ ከአገልጋዮቹ አንዱን ልኮ ቅዱስ ጴጥሮስን እንዲያስጠራው ፤ እርሱም ወደፊት ሊያደርግ የሚገባውን እንደሚነግረው አስረዳው፡፡ ስለዚህ ከጸሎት ፣ከምጽዋት በኋላ ግድ ማድረግ የሚገባ ነገር አለ ማለት ነው፡፡ ግድ ባይሆን ኖሮ ‹ጸሎትህና ምጽዋትህ አድነውሃል!! በዚሁ ቀጥል!!› ሲል ብቻ ባበረታታው ነበር፡፡ እንደዚህ ግን አላለውም፡፡ ምክንያቱም እስከ አሁን ቆርኔሌዎስ ያደረጋቸው ምግባራት ድኅነትን እንዲቀበል አዘጋጁት እንጂ ብቻቸውን መዳኛ አልሆኑለትም፡፡ ታዲያ ከጸሎት እና ከምጽዋት በኋላ ሊያደርገው የሚገባው ነገር ምንድር ነው? ካላችሁ ተምሮ መጠመቅ ወይም ምሥጢራትን መፈጸም ነው፡፡ ካህኑ ቅዱስ ጴጥሮስም የተፈለገው ምሥጢራትን እንዲፈጽምለት ነበር (ሐዋ 10፡1-48)፡፡
                    <br><br>

                    የእግዚአብሔርን ቃል መማር መልካም ነው፡፡ እንደ ልድያ ልቡናን ለእምነት ያነሣሣልና (ሐዋ 16፡14)፡፡ ነገር ግን ምስጢራት ካልታከሉበት ቃሉ ፍሬ አልባ ሆኖ ይቀራል፡፡ ለትርጓሜ ደጅ የሚጠና ፣ መጻሕፍትንም እየከፈተ ልቡናውን የሚያቃጥል ቢሆን እንኳ ፤ ከምሥጢራቱ እስካልተካፈለ ድረስ ክርስቶስ ይህንን ሰው በአካሉ ሕዋስነት አያውቀውም፡፡ ቃለ እግዚአብሔር የሚሰማ ወይም የሚያነብ ሰው በቃሉ ተጽዕኖ ሥር ወድቆ ለውጥ የሚያመጣው ከረድኤተ እግዚአብሔር በተጨማሪ በእነዚህ በሁለት ምክንያቶች ሊሆን ይችላል፡፡ ይኸውም አንደኛው እንደ ሰባኪው ወይም ጸሐፊው ክህሎት፣ ሁለተኛው ደግሞ ሰሚው ወይም አንባቢው እንዳለው የመረዳት አቅም ነው፡፡ የምሥጢራት ውጤታማነት ግን በአገልጋዮቹ ሙያ ወይም ሥነ ምግባር ላይ የተመሠረቱ አይደሉም፡፡ ፈዋሽነታቸውም ፈጣን አእምሮ ላላቸው ጎበዞችም ሆነ ሕጻናተ አእምሮ ለሆንነው ለእኛም እኩል ነው፡፡ ከዚህ የተነሣ ምሥጢራት ከሌሎች መንፈሳዊ ተግባራት ይልቅ ብልጫ አላቸው፡፡
                    <br><br>

                    በመጨረሻም በትምህርትና በንባብ እንዲሁም ይህን በመሳሰሉት ሥራዎች ብቻ እግዚአብሔርን ካወቅነው ይበቃናል ለሚሉ ወንድም እህቶቻችን አንድ ጥያቄ እናቅርብ፡፡ እነርሱ ያለ ምሥጢራተ ቤተ ክርስቲያን በእነዚህ መንገዶች ብቻ ከሆነ ከፈጣሪያቸው ጋር የሚተሳሰሩት ፤ አንድ ግለ-ታሪክ የሚያነብ ሰው ከታሪኩ ባለቤት ጋር ከሚፈጥረው የመንፈስ ትስስር የእነርሱ በምን ይለያል?                     <br><br>

                    
                    ዲያቆን አቤል ካሳሁን                    <br><br>

                    abelzebahiran@gmail.com</p>
            </div>
             <div class="each" data-tab="14">
                <img src="" alt="">
                <p class="title">የሰማነው ግን ያልተማርነው ትምህርት</p>
                <p>
                    አባ በምዋ (Abba Bemwa) ዓለምን ትቶ ወደ በረሃ በሄደ ጊዜ፣ ለዚህ አዲስ ሕይወቱ የሚጠቅመውን ምክር ይሰጡት ዘንድ ወደ አንድ ቅዱስ አረጋዊ ቀርቦ "ምን ላድርግ" ሲል ጠየቃቸው። እኒህም አረጋዊ ንግግራቸውን የጀመሩት "በአንደበቴ እንዳልስት መንገዴን እጠብቃለሁ" በሚለው በቅዱስ ዳዊት የመዝሙር ቃል ነበር። (መዝ 39፥1) አባ በምዋም ይህንን የመጽሐፍ ቃል በሰማ ጊዜ "ይበቃል አባቴ፣ ይህን ተምሬ እስክፈጽም ድረስ ሌላ ምንም አዲስ ትምህርት አይንገሩኝ" በማለት ወደ በዓቱ ሄደ። 
                    <br><br>

                    ከዚያም ቀን ጀምሮ ለብዙ ጊዜያት ወደ አረጋዊው አልተመለሰም ነበር። ከዕለታት በአንዱ ቀን አረጋዊው ጻድቅ አባ በምዋን አግኝተው ለምን ለሌላ ተጨማሪ ትምህርት መልሶ ወደ እርሳቸው እንዳልመጣ ጠየቁት። እርሱም "እመኑኝ አባቴ፣ ገና የመጀመሪያውን ትምህርት በሚገባ አልተማርኹትም" ሲል መለሰላቸው። ከረጅም ዓመታትም በኋላ ወዳጁ የሆነ አንድ መነኩሴ የሰማውን የነቢዩ የዳዊትን ቃል እስከ አሁን አጥንቶ ጨርሶ እንደሆነ አባ በምዋን ጠየቀው። ቅዱሱም "በዚህ የነቢዩ ቃል ላይ ለማሰላሰል እና በሚገባ ወደ ተግባር ለመቀየር አርባ አምስት ዓመታት ወስዶብኛል" ሲል በትሕትና መለሰለት። የአባ በምዋን ታሪክ የጻፈልን ቅዱስ ጰላድዮስ እንደሚናገረው አባ በምዋ በሕይወቱ ሁሉ ፍጽምት የሆነች የዝምታን ሕይወት የመራ ሲሆን፣ በሞቱም ጊዜ "ምነው ይህን ባልተናገርኩ" የሚል አንድም የሕሊና ወቀሳ ሳያገኘው በሰላም አርፏል። 
                    <br><br>

                    ቅዱስ እንጦንስም በአንድ ወቅት ደቀ መዛሙርቱን እንዲህ ሲል መክሯቸው ነበር ፦ "ዝም በሉ፤ ዝምተኛን ሰው እግዚአብሔር በፊቱ ካሉት ሠራዊተ መላእክት እንደ አንዱ ይቆጠረዋልና"
                    <br><br>

                    ስለዚህ ከመላእክት ጋር እንቆጠር ዘንድ አብረን ዝም እንበል!                    <br><br>

                    
                    ዲያቆን አቤል ካሳሁን                    <br><br>

                    abelzebahiran@gmail.com
                    </p>
            </div>
            <div class="each" data-tab="15">
                <img src="" alt="">
                <p class="title">ሕማም የማያውቀውን መታመሚያችን አናድርገው!</p>
                <p>
                    በአካላዊ ቅርጹ ከእንጉዳይ (የጅብ ጥላ የምንለው) ጋር የሚመሳል፣ በክብደት መጠኑ ደግሞ በአማካይ ከ1.5 ኪሎ ግራም በላይ የማይመዝን፣ ነገር ግን ባለው የሥራ ድርሻ እና በማከማቻ ቋትነቱ ከምንኖርባት ዓለም በብዙ እጥፍ የሚበልጥ እጅግ በጣም ውድ የሆነን ስጦታ እግዚአብሔር በሰው ልጅ ሰውነት ውስጥ አኑሯል፡፡ ስለዚህ ስጦታ ምንነት እና ያለውን እምቅ ኃይል ፈልጎ ለማግኘት ብዙ ምርምሮች እና ብዙ ጥናቶች ተደርገዋል፡፡ የሚያስገርመው ግን አጥኚውም ተጠኚውም አንድ መሆኑ ነው፡፡ ራሱን በራሱ ያጠናል፣ ከጥናቱም ባገኘው አዲስ መረጃ በራሱ ይገረማል፣ ስለ ራሱም ብዙ የጥናት ወረቀቶችን ያሳትማል፡፡ አሁንም ይህን የምታነቡትን አጭር ጽሑፍ እያደረሳችሁ ያለው እርሱ ነው፡፡ ለመሆኑ እርሱ ማነው? የዚህም ጥያቄ ጠያቂና መላሹም እርሱ ነው፡፡ ማን? የሰው ልጅ ናላ (Human Brain)
                    <br><br>

                    ለዛሬ ስለዚህ እጅግ አስደናቂ ሕዋስ ምንነት ሰፊ ትንታኔ ማቅረብ ወይም ስለ ሥሪቱ መናገር የጽሑፋችን ዓላማ አይደለም፡፡ ነገር ግን ስለ ሰው ልጅ ናላ ሳይንሱ ከነገረን እውነታዎች ውስጥ አንዱን ብቻ መርጠን ጥቂት ነገር ለማለት ነው፡፡ ሁላችንም እንደምናውቀው አብዛኛው የሰውነታችን ክፍሎች የሕመምን ስሜት ተሸክመው ወደ ናላ የሚወስዱ ጥቃቅን መልእክተኞች (pain receptors) ስላሏቸው፣ አንድ ሰው እጁ አካባቢ በመርፌ ቢወጋ ቶሎ የሕመሙ ስሜት ይሰማዋል፡፡ ይሁን እንጂ ናላን (Brain) ግን ክፍት ሆኖ የማግኘት ዕድሉ ቢኖረንና በዚሁ መርፌ የላይኛውን ክፍል (Cortex) ብንወጋው እንደ ቀድሞው ተመሳሳይ የሆነ የሕማም ስሜት አይኖረንም፡፡ ምክንያቱም ናላችን የራሱን ሕመም የሚሸከሙለት መልእክተኞች (pain receptors) የሉትም። (አሁን እየተናገርን ያለነው በዋናነት ስለ ናላ ብቻ ነው፡፡ ነገር ግን ከናላ በላይ ያለው እርሱን የሸፈነው ክርታስ (membrane) pain receptors ስላሉት የሕመም ስሜት ይፈጥራል፡፡)
                    <br><br>

                    በዚህም ምክንያት የናላ ቀዶ ሕክምና የሚደረግላቸው አንዳንድ ሕመምተኞች ንቁ ሆነው ሳለ ቀዶ ሕክምናው ሊከናወን ይችላል፡፡ በዚህም ጊዜ የትኛው የናላቸው ክፍል የበለጠ ጉዳት እንደ ደረሰበት በመሳሪያ ታግዘው ጥቆማ በማድረግና በሌላም አስፈላጊ በሆኑ መንገዶች ሐኪሞቻቸውን ሊያግዙ ይችላሉ፡፡ (በቀዶ ጥገናዋ ጊዜ የእጇን እንቅስቃሴ የሚቆጣጠረው የአዕምሮ ክፍሏ እንዳይጎ ቫዮሊን በመጫወት ሐኪሞቹን ታግዛቸው የነበረችው ዳግማር ተርነር (Dagmar Turner) የተባለች የ53 ዓመቷ ታካሚ የቅርብ ጊዜ ትውስታችን ናት፡፡) ይገርማል የሰው ልጅን የሕመም ስሜቶች ሁሉ የሚቆጣጠረው ሕዋስ ለራሱ ግን ሕመም ተቀባይ የለውም። 
                    <br><br>

                    ይሁን እንጂ ይህ ውጋት የማያውቀው፣ በሕመም ለሚገኙ የአካል ክፍሎቻችንም የሚድኑበትን እዝ የሚያስተላልፈው ሕዋስ አንዳንድ ጊዜ ግን ለሰውነታችን መታመም ምክንያት ሊሆን ይችላል። ይኸውም ክፉ የኃጢአት ሐሳቦችን በሕሊናችን ባነገስን ጊዜ ናላ የሚያመነጨው ኮርቲሶል (Cortisol) የሚባል ኬሚካል አለ። ኮርቲሶል የውጥረት ኬሚካል (Stress chemical) ሲሆን፣ ንቁ የሆነውን የአዕምሮ ክፍል እንቅስቃሴ የሚቀንስ ነው። በመሆኑም ይህ ኬሚካል በመነጨ ጊዜ አመክንዮአዊነት፣ ችግር ፈቺነት፣ የሌሎችን ስሜት መረዳት፣ ርኅራኄና ይቅር ባይነት በአዕምሮአችን ቦታ አይኖራቸውም። 
                    <br><br>

                    ክፉ ስላሰብን ናላችን ባመነጨው ኬሚካል (ኮርቲሶል) ምክንያት የሚፈጠረው ውጥረት (stress) ደግሞ መዘዙ ቀላል አይደለም። ሌሎች የአካል ክፍሎቻችንም እንዲታመሙ (psychosomatic disorder ይባላል) ሊያደርግ ይችላል። ታዲያ ወደዚህ ሁሉ የጤና ቀውስ ላለመግባት ሕሊናን ከክፋት መጠበቅ አማራጭ የሌለው መፍትሔ ነው። ሰይጣን በሚያመጣብን የክፉ ሐሳብ ሞገድ ላለመናወጽ ራስን በበጎነት አጽንቶ መጠበቅ ግድ ይለናል። አበው የክፉ ሐሳብ አማራጮችን በሕሊናችን የሚያንሸራሽረውን ሰይጣን በዝንብ ይመስሉታል። ዝንብ ወደ ቤታችን የሚገባው በር ወይም መስኮታችንን ክፍት ስናደርግ ነው። ባገኘው ክፍተት የገባውም ዝንብ ማረፊያ ቆሻሻ ነገር በቤትህ ካገኘ ይሰነብታል፣ ይራባል (ይባዛል)። ቤትህ ንጹሕ ከሆነ ግን እንደ ገባ ፈጥኖ ይወጣል። ሰይጣንም እንዲሁ ነው፤ ክፉ ሐሳብን ይዞ ወደ ሕሊናህ ሲበር ይመጣል። ለእርሱ ክፋት የሚስማማ ማንነት ይዘህ ከጠበቅኸው፣ ያድርብሃል። አዕምሮህን መናገሻ ከተማው ያደርገዋል። በንጹሕ ሕሊና በበጎ ሰብዕና ሆነህ ካገኘህ ደግሞ እንዲህ ካለው አዕምሮ ውስጥ ማደር ስለማይቻለው ፈጥኖ ከአንተ ይለያል። የውስጥ ሰላምህም እንደ ወንዝ ይፈስሳል። ነፍስህ እና ሥጋህንም ከሕመም ታድናቸዋለህ።
                    
                    ዲያቆን አቤል ካሳሁን                    <br><br>

                    abelzebahiran@gmail.com
                    </p>
            </div>
            <div class="each" data-tab="16">
                <img src="" alt="">
                <p class="title"> ልብስህን ማን ወሰደው? </p>
                <p>በአንድ ወቅት አባ ሰራብዮን ወደ እስክንድርያ በሄደ ጊዜ፣ በገበያም ስፍራ አንድ ከልብስ የተራቆተ ነዳይ አገኘ፡፡ ለራሱም ‹ይህ ደሃ ሰው ታርዞ መነኩሴ የተባልኩ እኔ እንዴት ለብሼ እታያለሁ? በእውነት ይህ ‹ታርዤ አልብሳችሁኛልና› ብሎ የተናገረው ጌታዬ ኢየሱስ ክርስቶስ አይደለምን? በዚህ ብርድ እየተሰቃየ ነው እኮ!› ብሎ ፈጥኖ የገዛ ልብሱን ከራሱ በማውለቅ ይለብስ ዘንድ ለዚያ ደሃ ሰጠው፡፡ ከዚያም በእጁ ያለውን መጽሐፍ ቅዱስ እንደያዘ እርቃኑን በጎዳናው ዳር ተቀመጠ፡፡ እርሱን የሚያውቀው አንድ የከተማው ባለጠጋ ሰው አባ ሰራብዮን ባለበት ሥፍራ ሲያልፍ ተመልክቶት ወደ እርሱ ቀረበና ‹አባ ሰራብዮን ሆይ ልብስህን ማን ወሰደው?› ሲል ጠየቀው፡፡ ቅዱሱም በእጁ ወደ ያዘው መጽሐፍ ቅዱስ እየጠቆመ ‹ልብሴን የወሰደው ይህ ነው!› አለው፡፡ ያም ባለጠጋ አዲስ ልብስ ገዝቶ አለበሰው። ከዚህም በኋላ አባ ሰራብዮን ከእርሱ እንደ ተለየ በመንገድ ሲሄድ ዕዳውን መክፈል ባለመቻሉ እያንገላቱ ወደ ወኅኒ ቤት የሚወስዱትን አንድ ሰው ተመለከተ፡፡ እርሱም የያዘውን መጽሐፍ ቅዱስ ፈጥኖ በመሸጥ የዚያን ሰው ዕዳ ከፍሎ ነጻ አደረገው፡፡ ይህንንም አድርጎ ጉዞውን ሲጀምር እንደ ገና ሌላ የታረዘ ነዳይ ሲለምን ተመለከተ። አባ ሰራብዮንም እንደ ቀድሞው የለበሰውን ልብስ አውልቆ ለነዳዩ በመስጠት እርሱ እርቃኑን ወደ በአቱ ተመለሰ፡፡ ደቀ መዛሙርቱም መምህራቸውን እርቃኑን ባዩት ጊዜ ደንግጠው ‹መምህር! ልብስህ ወዴት አለ?› ብለው ጠየቁት፡፡ እርሱም ‹መጸወትኩት› አላቸው፡፡ ደቀ መዛሙርቱም መልሰው ‹እኛን የምታጽናናበት መጽሐፍ ቅዱስህስ አባታችን?› ሲሉ ደግመው ጠየቁት፡፡ አባ ሰራብዮንም ‹በእጄ የነበረው መጽሐፍ ቅዱስ ሁል ጊዜ ‹ሂድ ያለህን ሽጠህ ለድሆች ስጥ› ይለኛል፤ ስለዚህ ያለኝ እርሱ ነበር እርሱንም ሸጥኩት› አላቸው፡፡    
                    <br><br>

                    ምንጭ  :–Paradise of the monks, P 89 
                    <br><br>

                     ኢትዮጵያዊው ቄርሎስ አባ ጊዮርጊስ ዘጋስጫ እንደሚናገረው ምጽዋት የፊት መብራት ናት፡፡ አንድ ሰው በጨለማ ሲጓዝ ከኋላው መብራት ቢያበሩለትም እንኳ ከፊቱ የሚቀድመው የገዛ የአካሉ ጥላ እንቅፋት እየሆነበት ይጥለዋል፡፡ ወደ ፊት ያለውን መንገድ አጥርቶ እያየ ያለ ስጋት ለመሄድ እንዲችል የግድ የፊት መብራት ያስፈልገዋል፡፡ ጾም ፣ጸሎት እና ሌሎች መንፈሳዊ ትሩፋት እንደ ኋላ መብራት ናቸው፡፡ የፊት መብራት የተሰኘች ምጽዋት ካልታከለችባቸው እነዚህ ብቻቸውን ዋጋን አያሰጡንም፡፡ ከምጽዋት በላይ ታላቅ ነገር እንደሌለ ልንረዳ ይገባል፡፡ ዓለም ሁሉ ከነበረበት የበደል ዕዳ የዳነው ቸር እረኛ በሆነው በመድኃኔ ዓለም በአካሉ ምጽዋትነት (በሥጋው በደሙ መሰጠት) ነውና!!!
                     <br><br>

                    ዲያቆን አቤል ካሳሁን                    <br><br>

                    abelzebahiran@gmail.com                    <br><br>

                    
                    </p>
            </div>
            <div class="each" data-tab="17">
                <img src="" alt="">
                <p class="title">‹‹አትፍረዱ አይፈረድባችሁምም›› ሉቃ 6፡37</p>
                <p>ብዙ ጊዜ ምንም ዓይነት የጥፋተኝነት ስሜት ሳይሰማን ከምንሠራቸው ኃጢአቶች መካከል አንዱ ‹‹በሌሎች ላይ መፍረድ›› ነው፡፡ ደግሞ ነገሩን ከባድ የሚያደርገው የምንፈርድባቸው የወንድሞቻችንን ውድቀት በዓይናችን ማየታችን በጆሯችን መስማታችን ነው፡፡ ያዩትን አይተው፣ የሰሙትን ሰምተው ሲጨርሱ ወዲያው አለመፍረድ እንደ ተራራ የረጋ ትልቅ ሰብዕናን ይፈልጋል፡፡ ትሑት የሆነ ሰው የሌሎች ሰዎችን ድክመት ለማየት የሚገለጥ ዓይን የለውም፡፡ ዘወትር ራሱን እመረመረ ድክመቶቹን በመቁጠር ላይ ይጠመዳል፡፡ ዓይኖቹም እንደ አሸዋ በበዛው በገዛ ኃጢአቱ ላይ ብቻ ናቸው፡፡ ደግሞ ወደ ሌላም ከተመለከቱ ሊያመሰግኑ እና ሊራሩ እንጂ ሊንቁና ሊፈርዱ አይደለም፡፡                    <br><br>


                    በወንድሞች ላይ መፍረድ የእግዚአብሔር የሆነውን የጌትነቱን ንብረት እንደ መስረቅ፣ በክርስቶስም የፍርድ ዙፋን ላይ ራስን እንደማስቀመጥ ይቆጠራል፡፡ ታዲያ ከዚህ በላይ ድፍረት፣ ከዚህ የሚበልጥ ኃጢአትስ ከየት ይገኛል? አበው ‹ሌሎች ላይ መፍረድ› የትዕቢት ታማኝ ልጅ ሲሆን፣ መጋቢና አሳዳጊውም እርሱው (ትዕቢት) እንደ ሆነ ይናገራሉ፡፡ ራስን መውደድ እና በራስ አስተዋይነት ላይ መደገፍ ሌላው ላይ ጨክኖ ከመፍረድ እንደሚያደርስም ያስተምራሉ፡፡ በርግጥ በሌሎች መፍረድ የሚወድ ሰው ‹‹ክፉ ሲደረግ ተመልክቼ ማለፍ አልችልም!›› እያለ ለከሳሽነቱ ምክንያት ይደረድር ይሆናል፡፡ ይሁን እንጂ በሰዎች ላይ የመፍረድ ኃጢአት ምንጩ የሌሎች ደካማ ምግባር ሳይሆን የተመልካቹ (የፈራጁ) የልብ ክፋት መሆኑን መረዳት ያስፈልጋል፡፡ የልብ ቅንነቱ ቢኖርማ በተሳሳተ ወንድሙ ፊት ቆሞ ወይ የራሱን ድክመት እያሰበ የሚያለቅስ፣ አልያም ደግሞ ለወደቀው ወንድሙ እየራራ የሚጸልይ ይሆን ነበር፡፡                     <br><br>

                  
                    በሌሎች መፍረድና አቃቂር ማውጣት የለመደ ሰው ዓለሙ ሁሉ በእርሱ ፊት ሞኝ ይመስለዋል፡፡ ሰው ሁሉ አስተዋይነት በጠፋበት ሰፊ ጎዳና ሲርመሰመስ፣ እርሱ ግን ከፍ ካለው የብስለት ሰገነት ላይ እንደ ቆመ ስለሚሰማው፣ ቁልቁል እያየ የሚሰጠው እርማትና የትዝብት እይታው አይጣል ነው፡፡ ፈራጅ ‹እኔ ተሳስቼ ይሆን?› የሚል ትሑት ሕሊና የለውም፡፡ ልክ በአገጩ ላይ ያለው ሪዝ (ጽሕም) ከመቆሸሹ የተነሣ በፈጠረው መጥፎ ጠረን አፍንጫው ሲረበሽ ‹ዓለሙ ሁሉ ሸቷል› እንዳለው ሰው፣ በራሱ ድክመት ምክንያት በተፈጠረበት የእይታ መንሸዋረር ሁሉን ሲተች፣ በሁሉ ሲፈርድ ይኖራል፡፡  የሥነ ልቡና ሳይንሱም እንደሚናገረው አንዳንድ ጊዜ በራስ ውስጥ ያለ የዕውቀት እና የልምድ ክምችት እያነሰ ሲመጣ፣ በሰው ፊት ዝቅ ብሎ ላለመታየት ሲባል በሁሉን ፈራጅና ነቃፊነት መጋረጃ ራሳችንን ልንከልል እንሞክራለን። ይህም አንዱ የሰብዕና መቃወስ (personality disorder) ምልክት ነው።
                    <br><br>

                  ቅዱስ አንስታስዮስ ዘሲና ‹‹ማንም ላይ አለመፍረድ››ን በተመለከተ በአንድ ወቅት በገዳሙ ይኖር ስለ ነበረ ደግ መነኩሴ ታሪክ የተናገረውን አንሥተን ጽሑፋችንን እንቋጭ፡፡ ይህም መነኩሴ እርሱ በሚኖርበት ገዳም እንዳሉት ሌሎች መነኮሳት ከፍ ያለ ትጋት አልነበረውም፡፡ ታዲያ የሚሞትበት ቀን ደርሶ በአልጋው ላይ ሳለ ከሞት ፍርሐት ይልቅ በፊቱ ላይ የሚነበበው ታላቅ ደስታ ነበር፡፡ በሁኔታው የተገረሙት በዙሪያው የተቀመጡ መነኮሳትም ‹‹ወንድማችን ሆይ! ሕይወትህን በስንፍና (ትጋት ሳታበዛ) እንዳሳለፍክ እናውቃለን፡፡ አንተስ ይህን ስታውቅ በዚህ በመጨረሻው ሰዓት ስለ ምን ደስተኛ ሆንክ? ምሥጢሩን ልናውቅ አልተቻለንም›› ሲሉ ጠየቁት፡፡ ያም ደግ መነኩሴ ‹‹አዎን! ክቡራን አባቶቼ! ሕይወቴን ሁሉ በስንፍና እና በእንቅልፍ ነው ያሳለፍኩት፡፡ ነገር ግን አሁን በዚህች ሰዓት መላእክት መነኩሴ ከሆንኩበት ጊዜ ጀምሮ የሠራኋቸው ሥራዎች ሁሉ የተመዘገቡበትን አንድ መጽሐፍ አምጥተውልኛል፡፡ ይህንንም መጽሐፍ ስመለከት በማንም ላይ እንዳልፈረድኩ፣ ማንንም እንዳልጠላኹ፣ በማንም እንዳልተቆጣኹ ተረዳኹ፡፡ ስለዚህም ‹አትፍረዱ አይፈረድባችሁምም› የሚለው የጌታዬ ቃል በእኔ ላይ እንደሚፈጸም ተስፋ አደረኩ፡፡ በዚህም ቅጽበት ይህችን ትንሽ ሕግ ስለፈጸምኩ ሌላው ሁሉ የዕዳ ጽሕፈቶቼ ተቀደዱልኝ›› አላቸው፡፡ ይህንንም ከተናገረ በኋላ ነፍሱ ከሥጋው ተለየች፡፡ መነኮሳቱም በምክሩ ተምረው የእግዚአብሔርን ሥራ እያደነቁ በምሥጋና ቀበሩት፡፡                     <br><br>

                  
                    በእውነትም ‹‹አትፍረዱ አይፈረድባችሁም›› የሚለው የመድኃኒታችን ቃል በዚህ ታሪክ ውስጥ ትክክለኛ ትርጉሙን አግኝቷል፡፡ በወንድሞች ድክመት አለመሳለቅና በውድቀታቸው አለመፍረድ ወደ ዘላለማዊው እሳት ከመጣል ያድናል፡፡                      <br><br>
  
                  
                  +++እግዚአብሔር በሰው ያልፈረዱ ቅዱሳን ካሉበት ገነት በቸርነቱ ያግባን!+++                    <br><br>

                  
                                            አሜን!!!                    <br><br>

                  
                  ዲያቆን አቤል ካሳሁን                    <br><br>

                  abelzebahiran@gmail.com</p>
            </div>
            <div class="each" data-tab="18">
                <img src="" alt="">
                <p class="title">የእስክንድር እንቁላሎች</p>
                <p>ሕፃኑ እስክንድር እክል ካለበት ሰውነት ጋር የተወለደ ሲሆን፣ መለስተኛ የሆነ የአእምሮ ዕድገት ውስንነት ችግርም አለበት፡፡ እስክንድር ምንም ዕድሜው አሥራ ሁለት ዓመት ይሁን እንጂ በጊዜው ገና የመጀመሪያ ደረጃ ትምህርት ቤት ተማሪ ነበር፡፡ ካለበት የጤና እክልም የተነሣ መማር ይቸግረው ነበር፡፡ ታስተምረው የነበረች ሴት መምህርቱም በልዩ እንክብካቤ ያለና በእነርሱ የትምህርት ሥርዓት ውስጥ አብሮ መጓዝ እንደማይችል ተረድታዋለች፡፡ ጥሩ አስተማሪና እውነተኛ ክርስቲያንም ስለነበረች ተማሪዋ እስክንድርን በትኩረት ትከታተለው ነበር፡፡ የፀደይ ወቅት በመድረሱ እንዲሁም የፋሲካም በዓል ከፊታቸው እየመጣ ስለሆነ ከእስክንድር ጋር የሚማሩት ሕፃናት ተማሪዎች በተደሱበት በአንዱ ቀን እንዲህ ሆነ፡፡
                    <br><br>

                    መምህርቷ ተማሪዎቿ ሁሉ ትላልቅ የፕላስቲክ እንቁላል በመስጠት ‹ይህን የፕላስቲክ እንቁላል ወደ ቤታችሁ እንድትወስዱትና ነገ መልሳችሁ እንድታመጡት እፈልጋለሁ፡፡ ነገር ግን ስታመጡ በውስጡ አዲስ ሕይወትን ሊያሳይ የሚችል ነገር ማስቀመጣችሁን እንዳትረሱ› ብላ ነገረቻቸው፡፡
                    <br><br>

                    በቀጣዩ ቀን ጠዋት ላይ ሕጻናት ተማሪዎቹ የተሰጣቸውን የፕላስቲክ እንቁላል ይዘው ወደ ትምህርት ቤት መጡ፡፡ እየተሳሳቁ እና እየተጫወቱ በክፍላቸው ውስጥ መምህርታቸው ወዳዘጋጀችው ትልቅ ቅርጫት እንቁላሎቻቸውን ወረወሩ፡፡ ከዚያም እንቁላሎቹ ተከፍተው የሚታዩበት ጊዜ ሲደርስ አስተማሪያቸው አንድ በአንድ ከቅርጫቱ ማውጣት ጀመረች፡፡
                    <br><br>

                    የመጀመሪያውን እንቁላል ስትከፍተው በውስጡ አበባ አገኘች፡፡ ለሕፃናቱም ‹በትክክል! በርግጥም አበባ የአዲስ ሕይወት ምልክት ነው› ስትል ግርምቷን ገለጸች፡፡ የዚህ እንቁላል ባለቤት የሆነችውም ተማሪ እጇን በማውጣት የእርሷ መሆኑን ስትገልጽ ‹ጥሩ አድርገሻል!› ብላ አመሰገነቻት፡፡ በቀጣይ ያነሣችው እንቁላልም በውስጡ ቢራቢሮ ነበረው፡፡ መምህርቷም እንቁላሉን ወደ ላይ ከፍ በማድረግ ‹አባ ጨጓሬ መሳዩ (ካተርፒለር) ነገር በመቀየር ወደ ውብ ቢራቢሮነች እንደሚሸጋገር እናውቃለን፡፡ በእውነትም ይህም አዲስ ሕይወት ነው፡፡› አለች፡፡
                    <br><br>

                    ቀጥላም ሦስተኛውን እንቁላል ከፈተችው፡፡ በውስጡ ግን ምንም የሌለው ባዶ ነበር፡፡ በእርግጠኝነት የእስክንድር እንቁላል መሆኑን አሰበች፡፡ በጊዜው የተናገረችውን ነገር በደንብ ስላልተረዳ ይህን ያደረገ መሰላት፡፡ ልትረብሸውም ስላልፈለገች እንቁላሉን ቀስ ብላ በማስቀመጥ ሌላኛውን ከቅርጫት ሳበች፡፡ ነገር ግን በሁኔታው የተደነቀው እስክንድር በድንገት ‹መምህርት፣ ስላመጣሁት እንቁላል ምንም አትይም እንዴ?› ሲል ጠየቃት፡፡ መምህርቷም ፊቷ ላይ የመረበሽ ምልክት እየታየባት ‹ግን እኮ እስክንድር፣ እንቁላልህ ባዶ ነው› አለችው፡፡ እርሱም ዓይን ዓይኗን እየተመለከታት ለስለስ ባለ ድምጽ ‹አዎ መምህርት! የክርስቶስ መቃብርም እኮ እንዲሁ ባዶ ነበር› አላት፡፡
                    <br><br>

                   አስተማሪዋ የቀሩትን እንቁላሎች ለተማሪዎቹ አሳይታ ስትጨርስ ወደ እስክንድር በመሄድ ‹ለመሆኑ መቃብሩ ለምን ባዶ እንደሆነ ታውቃለህ?› አለችው፡፡ እርሱም ‹አዎ፣ ክርስቶስ ተገድሎ በዚያ ውስጥ ተቀብሮ ነበር፡፡ ነገር ግን እርሱ ከሞት ተነሣ፡፡  ታዲያ ይህ ነገር አዲስ ሕይወትን አያሳይምን?› ብሎ መለሰላት፡፡ ያቺም መምህርት በነገሩ ልቧ ተነክቶ ፊቷን ሸፍና አነባች፡፡ 
                   <br><br>

                    ይህም ነገር ከሆነ ከሦስት ወራት በኋላ ተማሪው እስክንድር አረፈ፡፡ የቀብር ሥርዓቱንም ለመከታተል የተሰበሰቡት ሰዎች አንድ እንግዳ ነገር በመቀበሪያው ሳጥኑ ውስጥ ተመለከቱ፡፡ ይኸውም የተከማቹ ሃያ እንቁላሎች ነበሩ፡፡ በክርስቶስ ትንሣኤ ምክንያት ባዶ እንደ ነበረው መቃብር ሃያዎቹ እንቁላሎችም ባዶ ነበሩ፡፡
                    <br><br>

                   Source : ‹The Eggs of Alexander› - Orthodox Parables and Stories /ከመለስተኛ ማሻሻያ ጋር  
                   <br><br>

                   ትርጉም ፡ ዲያቆን አቤል ካሳሁን
                   <br><br>

                   abelzebahiran@gmail.com
                </p>
            </div>
            <div class="each" data-tab="19">
                <img src="" alt="">
                <p class="title">+++ ኦርቶዶክሳዊው ንባብ +++</p>
                <p>Lorem ipsum dolor sit amet consectetur adipisicing elit. Quas est quidem temporibus dolorum praesentium deleniti obcaecati, molestiae aspernatur molestias nisi.</p>
            </div>
        
            <div class="each" data-tab="34">
                <img src="" alt="">
                <p class="title">መጽሐፍ ቅዱስ </p>
                <p>
                    በዓለማችን ላይ የሚታተሙ ብዙ የታሪክ መጻሕፍት አሉ፡፡ እነዚህ የታሪክ መጻሕፍት ‹‹እንዲህ ነበረ፣ እንዲህ ሆነ፣ እንዲህ ተፈጸመ›› እያሉ ያለፈውን ዘመን አሁን ላይ ሆኖ ለሚያነብ ሰው በትረካ መልክ የሚያስቃኙ ናቸው፡፡ አንባቢው በመጽሐፉ ከእርሱ በፊት ቀድመው ስለሆኑ ነገሮች መረጃዎችን ያገኝ እንደ ሆነ እንጂ ራሱን የታሪኩ አንድ አካል የሚያደርግበት እድል የለውም፡፡ የታጠሩበት የዘመን አጥር ጥብቅ ነው፡፡ በቅጥሩ ያሉ አይወጡበትም፡፡ የሌሉ እና ያልነበሩትም አይገቡበትም፡፡
                    <br><br>
                    
                    በክርስቲያኖች እጅ ያለው መጽሐፍ ቅዱስ ግን ከእነዚህ የታሪክ መጻሕፍት የተለየ ነው፡፡ በውስጡ የሚገኙት ታሪኮች በአንድ ወቅት የተፈጸሙ ቢሆኑም በዛሬ ዘመን ያሉ አንባብያንን ወደ ታሪኩ መጋበዝ የሚያስችል የተከፈተ በር አላቸው፡፡ የትላንቱን ከአሁን ጋር የሚያያይዙበት የተቀደሰ ሰዓት (Sacred time) አላቸው፡፡ ለዚህም ነው ሐዋርያው ቅዱስ ጳውሎስ ሊቀ ካህናት ኢየሱስ ክርስቶስ በእለተ አርብ አንድ ጊዜ ስለ ፈጸመው የማዳን ሥራ በሚናገርበት የዕብራውያን መልእክቱ ላይ ‹‹የእግዚአብሔር ቃል ሕያው ነውና›› ሲል የሚመሰክረው፡፡(ዕብ 4፡12) ቤተ ክርስቲያናችንም ሕያው በሆነው በእለተ አርቡ የቀራንዮ መከራ እለት እለት በቅዳሴ ከልጆቿ ምእመናን ጋር ትመላለስበታለች፡፡ ጌታዋን እግር በእግር እየተከተለች መከራውን ትቆጥራለች፣ በስቅለቱ ታዝናለች፡፡ በመስቀሉ ያፈሰሰውን ደም በጽዋ ቀድታ፣ የቆረሰውን ሥጋ በጻሕል ተቀብላ ለልጆቿ ለምእመናን ትሰጣለች፡፡
                    <br><br>
                    ኦርቶዶክሳዊ የሆነው የመጽሐፍ ቅዱስ ንባብ ባሕል ይህ ነው፡፡ አንባቢው ቃሉን ከላይ ብቻ የሚያነብ ሳይሆን በተዘክሮ ወደ ውስጥ ዘልቆ በመግባት ራሱን የታሪኩ ተካፋይ ያደርጋል፡፡ 
                    <br><br>
                    እግዚአብሔር ከእመቤታችን በተወለደ ጊዜ በጨርቅ መጠቅለሉን፣ በተናቀው ቦታ በበረት ማደሩን አይቶ ትሕትናውን ያደንቃል፡፡ ሰብአ ሰገል እጅ መንሻን ይዘው ወደ ጌታ እንደ መጡ ባነበበ ጊዜ፣ እርሱም ከእነርሱ ጋር ሆኖ የንጽሕናውን እጅ መንሻ ለአምላኩ ሰግዶ ያቀርባል፡፡ ከእረኞቹም ጋር መወለዱን ይናገራል፡፡ በልቡ ደስታም እያሸበሸበ አብሯቸው ይዘምራል፡፡ ወደ ቤተ መቅደስም እንዳገቡት ባነበበ ጊዜ ከአረጋዊው ስምዖን ጋር በተዘክሮ ጌታን ይታቀፈዋል፡፡ ወደ ግብጽም ሲሰደድ ጌታን፣ እናቱና ዮሴፍን ተከትሎ ይሰደዳል፡፡ በእናቱም እቅፍ ያለውን የሕፃኑን ጌታ የተወደደ መዓዛ ያሸታል፡፡ ክፉው ሄሮድስም ሲሞት አብሯቸው ወደ ገሊላ ይመለሳል፡፡
                    <br><br>
                    ጌታ በአሥራ ሁለት ዓመቱ ወደ መቅደስ ገብቶ መምህራንን በጠየቀ ጊዜ አጠያየቁን ያደንቃል፡፡ ወደ ዮርዳኖስ ባሕር ለጥምቀት ሲወርድ አብሮት ይወርዳል፡፡ ከሰማይ የወጣውን የአብን ድምጽ ሰምቶ፣ በርግብ ምሳሌ የወረደውን መንፈስ ቅዱስ አይቶ በሦስትነቱ ያምናል፤ በባሕር መካከል ለቆመው አካላዊ ቃልም ይሰግዳል፡፡ በቆሮንቶስም በረሃ ከጌታው ጋር አብሮ ይጾማል፡፡ በጌታ በቃና ዘገሊላ ተገኝቶ ውኃውን ወደ ወይን ሊለውጥ ጋኖቹን በውኃ ሙሉ ባለ ጊዜ፣ ከአገልጋዮቹ ጋር ሆኖ ውኃን ይሞላል፡፡ የተለወጠውንም ወይን ቀድቶ ለአሳዳሪ በመስጠት በጌታው ተአምር ደስ ይሰኛል፡፡ እንዲህ አድርጎ ቅዱሱን መጽሐፍ እያነበበ በተዘክሮ ጌታው ከዋለበት ውሎ ካደረበት ያድራል፡፡
                    <br><br>
                    ዲያቆን አቤል ካሳሁን<br><br>
                    abelzebahiran@gmail.com
                    </p>
            </div>

            <div class="each" data-tab="20">
                <img src="" alt="">
                <p class="title">+++ "ያልተሞቁ ትንንሽ ፀሐዮች" +++
                </p>
                <p>ሕፃናት በአካል መጠን አንሰው ቢታዩም በልባችን ውስጥ የሚይዙት ስፍራ ግን እጅግ በጣም ሰፊ ነው፡፡ ቃል ከአፋቸው ሳያወጡ በፊታቸው ብቻ በሚያሳዩን ፈገግታ ሕይወታችን ላይ ደስታን መዝራት ይችላሉ፡፡ ከዓይናቸው የምትወርደው አንዲት የእንባ ዘለላ ደግሞ ስሜታችንን በኃዘን ምስቅልቅሉን የማውጣት ኃይል አላት፡፡ ሕፃናት ለዚህች ቀዝቃዛ ዓለም የተሰጡ ፀሐዮች ናቸው፡፡ ታዲያ እነዚህ ትንንሽ ፀሐዮች ገና ከመውጣታቸው ብዙም ሳንሞቃቸው መልሰው ሊጠልቁ፣ የልጅነት ቡረቃዎቻቸውን ሳንጠግብ ፈጥነው ሊያንቀላፉ ይችላሉ፡፡ ይህ ሲሆን ኃዘኑ ከባድ ነው፡፡  
                    <br><br>

                    ከአዋቂ ይልቅ የሕፃን ልጅ ሞት ኃዘን ይጠብቃል። በቤተሰብ ውስጥ ከሁሉም መጨረሻ ይሞታል ተብሎ የሚጠበቀው የቤቱ ሕፃን በመሆኑ ልጁ ከወላጆቹ ቀድሞ ሲሞት እጅግ አስደንጋጭ ይሆናል። ወላጆቹ ከልጃቸው ጋር በነበራቸው ያለፈ ግንኙነት ብቻ ሳይሆን፣ እርሱ ላይ የጣሉት የወደ ፊት ተስፋና ሕልማቸው ሁሉ ከንቱ እንደ ቀረ አስበው አንጀታቸው በኃዘን እሳት ይነዳል፡፡ በተለይ ሟቹ ሕፃን ለወላጆቹ አንድ ወይም ብቸኛ ከሆነ በቤተሰቡ ላይ የሚደርስባቸው የኃዘን ስብራት በቃል የማይገለጽ ጥልቅ ነው። ከአገኛቸውም የውስጥ ሕመም እና የልብ መታወክ የተነሣ ቶሎ ለመጽናናት ይቸገራሉ። ከአብራካቸው ወጥቶ ወደዚህ ዓለም የመጣው ሕፃን እንደ ሌሎቹ ሰዎች ሟች እንደ ሆነ ቢያውቁም እንኳን ሞቱ ግን ጨርሶ የማይታመን ይሆንባቸዋል፡፡ 
                    <br><br>
                    በወዳጁ በአልዓዛር ሞት መንፈሱ ታውኮ ያለቀሰ የክርስቶስ አካሉ የሆነችው ቤተ ክርስቲያን ይህ ዓይነቱ ኃዘን ለገጠማቸው ቤተሰብ "አታልቅሱ" ብላ አታስተምርም። ለሰውነት የማይስማማውን ሕግ ጠብቁ ብላ በልጆቿ ላይ ጨካኝ አትሆንባቸውም። የቤተ ክርስቲያን መምህር የሆነው ቅዱስ ዮሐንስ አፈ ወርቅ በአንድ ወቅት :- "በልጆቻችሁ ሞት አታልቅሱ ብዬ አላስተማርኩም። እንደዚህ ተናግሬ እንደሆን የማይቻለውን ነገር እላለሁ። እኔ ልክ እንደ እናንተ ከአንዲት እናት የተወለድኩ መዋቲ ፍጥረት ነኝ። ባሕሪያችሁንም ስለምጋራ በሰው ያለውን ስቃይ እረዳለሁ። የአባቶችን ኃዘን የእናቶችን ማቃሰት አያለሁ። ... በሕሊናቸውም የልጃቸውን ልማዶች፣ የሰውነት እንቅስቃሴዎቹን እና ንግግሮቹን እያስታወሱ እንዴት እንደሚሆኑ አውቃለሁ" ሲል ተናግሮ ነበር። 
                    <br><br>
                    ምንም ሕፃናትን በሥጋ የማጣት ሕመሙ ከባድ ቢሆንም ወላጆቻቸው ግን ‹‹ተስፋ እንደ ሌላቸው እንደ ሌሎች ደግሞ›› ኃዘን እንዲያበዙ አይፈቀድላቸውም።(1ኛ ተሰ 4፥13) ልጆቻቸው ከዚህ ዓለም ወደ ተሻለው ዘላለማዊ ቤት እንደ ሄዱ በማመን መጽናናት አለባቸው። የሞቱት ልጆቻቸውን መቃብር ሰውራ አታስቀራቸውም። በሰማይም አቀባበል ይደረግላቸዋል። ብዙ ጊዜ ልጆቻቸው በትምህርትም ሆነ በሌሎች ጉዳዮች ከአጠገባቸው ሲርቁ ትልቁ የወላጆች ጭንቀት ባይመቻቸውስ፣ ቢጎሰቁሉስ፣ ፊት ቢነሷቸውስ፣ ክፉ ነገር ቢያገኛቸውስ ... የሚሉት ናቸው። ይሁን እንጂ ከዚህ ዓለም አንቀላፍተው ወደ አምላካቸው ስለ ሄዱት ሕፃናት ግን እንዲህ ብለው ሊያስቡ አይችሉም፡፡ ምክንያቱም ልጆቻቸው ርቀው የሄዱት አመሉን በየሰከንዱ እየቀያየረ ከሚያስቸግር እንግዳ ሰው ዘንድ ሳይሆን፣ በጎነቱ ተሰፍሮ የማያልቅ ቸርነቱ የማይለወጥ ፈጣሪያቸው ጋር ነው። ከእርሱ ጋር ሆነው ማን ያስፈራቸዋል? ማንስ ያስደነግጣቸዋል?!
                    <br><br>
                    ሕፃናት የሞቱባቸው ወላጆች ከሚጸጸቱባቸው ምክንያቶች ውስጥ ‹ያለ ጊዜው› መሞታቸውና ልጆቻቸውን አድገው አለማየታቸው ነው፡፡ ይሁን እንጂ የሰውን ሁሉ የዕድሜ ዝርዝር ሰንጠረዥ በእጅ የጨበጡ ይመስል ‹ያለ ጊዜው ነው› እያሉ በድፍረት መናገር አግባብ አይደለም፡፡ እግዚአብሔር ያለ ጊዜው የሚያደርገው ሕይወትም ሞትም የለም፡፡ ነገሩ እኛ በምናስበው ጊዜ ስላልሆነ ‹ያለ ጊዜው›/‹ያልጠበቅነው ነው› ብለን እየተናገርን ካልሆነ በቀር፣ ለእርሱ ሁሉን የሚያከናውንበት ‹‹የሥራ ጊዜ አለው››፡፡(መዝ 119፡126) 
                    <br><br>
                    "አድጎ ሳላየው" ስለሚለው ጸጸትም፣ እውነት ነው የሕፃናትን እድገት ማየት ደስ ያሰኛል፡፡ ነገር ግን ዋናው ቁም ነገር የልጁ ማደግ ሳይሆን አድጎ የሚኖረው ሰብእና ነው፡፡ የዛሬው ንጹሕ ሕፃን ነገ ሲጎለምስ ቀማኛ እና ደም አፍሳሽ ከሆነ ማደጉ የሚያስቆጭ ይሆናል፡፡ ዛሬ በሕይወት ያሉ ሕፃናት ነገ አድገው ምን ዓይነት ሰዎች እንደሚሆኑ ገና አልታወቀም። "ልጄ በዚሁ በጎነቱ ይቀጥል ይሆን? ወይስ ነገ ከአጉል ሰዎች ጋር ገጥሞ ክፋት ያስተምሩብኝ ይሆን?" የሚለው የብዙ ወላጆች የየቀን ሐሳብ ነው። ሕፃን ልጁ የሞተበት ወላጅ ግን ስለዚህ ነገር አይጨነቅም። የተፈጥሮ ንጽሕናውን ሳያጣ ክፋትን የሚጸየፉ የቅዱሳን ማኅበር ካሉበት፣ የጨለማ ወሬ ከማይወራበት ሰማያዊ እልፍኝ አንድ ጊዜ ገብቶለታልና።
                    <br><br>
                    በሕፃናት ልጆች ሞት ከመጠን በላይ ማዘንና በፈጣሪ ላይ መቆጣትን ቅዱሳን አበው በጽኑዕ ያወግዛሉ። በተለይ ቅዱስ ዮሐንስ አፈርቅ በፈጣሪ ላይ የሚደረገው ማጉረምረም "ትልቅ ኃጢአት" እንደ ሆነ ይገልጻል። ድርጊቱም የአምላክን ሥራ ፍጹምነት አለመቀበል በመሆኑ ፈጣሪን ከመስደብ አይተናነስም ይለናል። 
                    <br><br>
                    ሰባት ወንዶች እንዲሁም ሦስት ሴቶች ልጆቹን በቅጽበት ሲያጣ ፈጣሪውን ያላማረረ ጻድቁ ኢዮብን እስኪ ለአፍታ እናስበው፡፡ ልጆቻቸውን ያጡ ወይም የሚያጡ ብዙ ወላጆች ልጆቹ ከመሞታቸው በፊት የመጨረሻ ቃላቸውን የመስማት፣ እጆቻቸውን የማሻሸትና ጥልቅ በሆነ ቤተሰባዊ ፍቅር የመሳም፣ ከሞቱም በኋላ እንደ ሥርዓቱ ዓይኖቻቸውን የመክደን እና አስከሬናቸውን አጥቦ የመገነዝ እድል አላቸው። ጻድቁ ኢዮብ ግን ከእነዚህ ውስጥ አንዱን እንኳን አላገኘም። ልጆቹ በታላቅ ወንድማቸው ቤት ሲበሉና ሲጠጡ ድንገት ዐውሎ ነፋስ ተነሥቶ ቤቱን ደርምሶ ስለ ገደላቸው እነርሱን ተንከባክቦ የማስታመም እድል አላገኘም። ነፍሳቸውም በወጣችበት ደቂቃ ዓይኖቻቸውን አልከደነም፡፡ የሞቱት ድንጋይ ተጭኗቸው ስለሆነና አስከሬናቸውን ለማውጣት በሚደረገው ቁፋሮ ወቅት አንዳንዶቹ ሕዋሳቶቻቸው በጣም ስለሚጎዱ ሙሉ አካላቸውን የመቅበሩ ነገር ያጠራጥራል፡፡ ታዲያ እነዚህ ሁሉ መከራዎች በአንድ ጊዜ ቢደራረቡበትም ጻድቁ ኢዮብ ግን ‹‹እግዚአብሔርን አልሰደበም፣ መላእክትን አልረገመም››። ይልቅ ወደ ምድር ሰግዶ ‹‹እግዚአብሔር ሰጠ፣ እግዚአብሔርም ነሣ፤ የእግዚአብሔር ስም የተባረከ ይሁን›› ብሎ አምላኩን አመሰገነ። ትንሣኤ ባልተሰበከበት፣ የሰው ተስፋ በቀጨጨበት፣ ሞት ጥላውን ባጠላበት በኦሪት ዘመን የነበረ ኢዮብ እነዚያን ሁሉ ልጆች በአንድ ጊዜ አጥቶ እንዲህ ካመሰገነ፣ ስለ ትንሣኤው የተማርንና "የሙታንን መነሣት ተስፉ እናደርጋለን" ብለን የምንጸልይ፣ የኢዮብን ሩብ ያህል እንኳን መከራ ያልደረሰብን እኛ የሐዲስ ኪዳን ምእመናን ምን ያህል አመስጋኞች ልንሆን በተገባን? 
                    <br><br>
                    ልጆቻቸው በለጋነት እድሜያቸው የሞቱባቸው ወላጆች ‹‹ልጅህን ሠዋልኝ›› ተብሎ ሲጠየቅ ፈጣሪው ላይ ያላጉረመረመ አብርሃምን ሊያስቡ ይገባቸዋል። የገዛ ልጁን በገዛ እጁ መሥዋዕት አድርጎ እንዲያቀርብለት የተጠየቀው አብርሃም በፈጣሪው ላይ አልተቆጣም። "አባት ያደረከኝ የልጄ ገዳይ እንድሆን ነውን? ከዚህ ሁሉ ባትሰጠኝ በተሻለ ነበር" አላለም። "ከይስሐቅ በሚወለዱት ልጆች ዘርህን አበዛለሁ ብለኸኝ አልነበር። ታዲያ ዛፉን ነቅለህ እንዴት ፍሬውን ልትሰጥ ትችላለህ?" እያለም ፈጣሪውን አልተፈታተነም። አብርሃም ልጁ ይስሐቅን የመሥዋዕት እንጨት አሸክሞት ሲሄድ፣ ‹‹የመሥዋዕቱ በግ ግን ወዴት ነው?›› ተብሎ ሊሠዋው ባሰበው ልጅ ሲጠየቅ እጅግ አዝኗል፡ ነገር ግን የልቡ ሐዘን ገንፍሎ ወጥቶ ከፈጣሪው ጋር እንዲያጣላው አልፈቀደለትም፡፡ ሐዋርያው እንደሚለው አብርሃም ልጁ ይስሐቅን ‹‹እግዚአብሔር ከሙታን እንኳ ሊያስነሣው እንዲቻለው አስቦአልና›› ከፈጣሪው ለቀረበለት ጥያቄ እሺ ብሎ በዝምታ ታዘዘ።(ዕብ 11፡17-19) ይህም የመታዘዙ ፋና አሁንም ድረስ በልጆቻቸው ለሚፈተኑ ወላጆች ምሳሌ ሆኖ ይታያል፡፡    
                    <br><br>
                    ሀብታችሁን የሚወርስ ብቸኛ ልጃችሁ ስለ ሞተ አዝናችኋል፡፡ ግን እስኪ ሀብቴን ይወርሳል ብሎ የሚያስበው አንድ ልጁ ሞቶበት ላዘነ አባት ሊቁ ቅዱስ ዮሐንስ አፈ ወርቅ የሰጠውን የማጽናኛ ቃል እንስማ፡፡ ቅዱሱ እንዲህ ይላል :- ‹‹ልጅህ በመሞቱ ምክንያት ሀብትህን የሚወርስ ስለሌለ ነው ያዘንከው? ለልጅህ አብልጠህ የምትመኝለት የቱን ነው? የአንተን ሀብት ወይስ ገነትን እንዲወርስ? ለጊዜው የሚጠቅመውን ምድራዊ ገንዘብ እንዲያገኝ ወይስ የማይጠፋና ዘላለማዊ የሆነው ርስቱን እንዲወርስ? አዎን፣ አሁን ልጅህ ወራሽህ ሆኖ ከአጠገብህ የለም። ነገር ግን በአንተ ምትክ ሆኖ እግዚአብሔር እርሱን ወራሹ አድርጎታል››፡፡ 
                    <br><br>
                    እኛ በኃጢአት ምክንያት እግዚአብሔር የሰጠንን የተፈጥሮ ንጽሕና ስላጣን የሞት ጽዋ ታስፈራናለች፡፡ ንጽሐ ጠባይ (የተፈጥሮ ንጽሕና) ላላደፈባቸው ሕፃናት ግን ይህች ጽዋ ተስማሚ ናት፡፡  ለእኛ የሞታችንም ቀን የዘላለማዊ ቅጣታችን መጀመሪያ ጊዜ እንደ ሆነ እናስባለን፡፡ ለሕጻናት ግን የሞታቸው እለት ለዘላለማዊው የደስታ የመጀመሪያ እለት ነው፡፡
                    <br><br>
                    ሕፃናት የሞቱባችሁ ወላጆች ሆይ! ልጆቻችሁን በዚህ ዓለም ላይ ወይም በመቃብር ውስጥ አትፈልጓቸው፡፡ የሰማዩ ንጉሥ ካለበት፣ የሰማይ ሠራዊት ዙፋኑን ከብበው ከሚያመሰግኑበት መንፈሳዊ አገር ፈልጓቸው፡፡ <br><br>
                    
                    ዲያቆን አቤል ካሳሁን<br><br>
                    abelzebahiran@gmail.com<br><br>
                    
                    የዲያቆን አቤል ካሳሁን መኩሪያ ትምህርቶች እና መጣጥፎች, [10/11/20, 11:35 AM]<br><br>
                    በመከራችን ጊዜ ይሸከመናል!!! 
                    </p>
            </div>
            <div class="each" data-tab="21">
                <img src="" alt="">
                <p class="title">+++ ‹‹ወንጌሉን ተወው!›› +++</p>
                <p>የትሕርምት ሕይወትን በሚመለከት በጻፋቸው አያሌ ድርሰቶቹ የምናውቀው ሶርያዊው አባት ማር ይስሐቅ ነነዌ በተባለችው አገር ሊቀ ጳጳስ ሆኖ ተሹሞ ነበር፡፡ ይሁን እንጂ በመንበረ ጵጵስናው ግን የቆየው ለአምስት ወራት ያህል ብቻ ነው፡፡ በቅዱሱ ሕይወት ዙሪያ ጥናት ያደረጉ ጥቂት የማይባሉ የነገረ አበው ሊቃውንት ‹ለምን በአጭር ጊዜ ውስጥ መንበረ ጵጵስናውን ትቶ ሄደ?› ለሚለው ጥያቄ መልስ እንዳላገኙ ይገልጻሉ፡፡ ነገር ግን ከወደ ሶርያ የሚነገር አንድ ታሪክ አለ፡፡ ይኸውም በአንድ ወቅት በብድር ምክንያት መስማማት ያልቻሉ ሁለት ክርስቲያኖች ይዳኛቸው ዘንድ ወደ ማር ይስሐቅ ይመጣሉ፡፡ ገንዘብ አበደራዊው ሰው እየተበሳጨ ተበዳሪው መክፈል ካለበት ጊዜ አሳልፎ ጭማሪ ቀናት እየጠየቀው በመሆኑ፣ አሁን የማይከፍለው ከሆነ ጉዳዩን ወደ ሸንጎ እንደሚወስደው ለቅዱሱ ተናገረ፡፡ ማር ይስሐቅም ከወንጌል ትምህርት በመጥቀስ ለወንድሙ እንዲያዝንለትና ተጨማሪ ቀናት በመስጠት እንዲታገሰው ተማጸነው፡፡ አበዳሪው ግን በሊቀ ጳጳሱ ንግግር እየተናደደ ‹አሁን ከዚህ ውስጥ ወንጌሉን አውጣው!› ሲል መለሰ፡፡ የነነዌው ሊቀ ጳጳስ ማር ይስሐቅም በዚህ ሰው መልስ በጣም በማዘን ‹‹በወንጌል የተነገረውን የጌታን ትዕዛዝ ስነግርህ ሰምተህ ካልተቀበልክ፣ ታዲያ የእኔ እዚህ መሆን ምን ይጠቅማል?!›› አለው፡፡ ከዚያ ጊዜም በኋላ የብቸኝነትና የጽሙናን ሕይወት ፍለጋ መንበረ ጵጵስናውን ትቶ ወደ አስቄጥስ በረሃ ገብቷል፡፡
                    <br><br>
                    ከራሳችን ሐሳብ ጋር የሚስማማውን ብቻ ሳይሆን የማይስማማውንም የወንጌል ትምህርት ሰምቶ ለመቀበል ስንቶቻችን  ዝግጁዎች ነን? ልክ እንደዚህ አበዳሪ ጆሮዎቻችን ለወንጌል ትምህርት ክፍት የማይሆኑባቸው ጊዜያቶች የሉም? ‹እዚህ ላይ ወንጌሉን ተወው!›፣ ‹አሁን ወንጌልን መጥቀስ ምን አመጣው!›፣ እያልን ሳግና ቁጣ ተናንቆን የጮኽንባቸውን ሁኔታዎች አታስታውሱም?
                    <br><br>
                    ከራሳችን ጠባይና አኗኗር ጋር ብቻ የሚስማማውን የወንጌል ክፍል መርጠን እየተቀበልን ሌላውን ግን አትጥቀሱብኝ የምንል ከሆነ፣ ‹በቅዱስ ወንጌልህ ቃል አምናለሁ› ብለን እንዴት ልንናገር እንችላለን?! ጌታችን ወደ ጌርጌሴኖን አገር መጥቶ በመቃብር ስፍራ ይኖሩ የነበሩ ሁለት አጋንንት ያደሩባቸውን ሰዎች ፈውሶ ነበር፡፡ ከእነዚያም ሰዎች ላይ የወጡት አጋንንት ወደ እሪያዎቹ ስለ ገቡ፣ መንጋውን አጣድፈው ከውኃ ሰጥመው እንዲሞቱ አደረጓቸው፡፡ ታዲያ በከተማው የሚኖሩ ሰዎች ይህን የክርስቶስን ሥራ በሰሙ ጊዜ ወዲያው እርሱ ወዳለበት መጥተው ‹ከአገራቸው እንዲሄድላቸው ለመኑት›፡፡ በጣም ይገርማል፤ በዓለም ውስጥ ተነጻጻሪ የማይገኝላት የከበረችውን ነፍስ ከአጋንንት፡ እስራት ማላቀቁ ቢያስደንቃቸውም፣ የእሪያዎቹ መንጋው መጥፋት ግን የበለጠ ስላሳሳቸው እንዲሄድላቸው ለመኑት፡፡(ማቴ 8፡34) ፈውሱ ገንዘባቸውን ከሚነካባቸው ይልቅ የድኅነታቸውን አምላክ አባርረው ከነእስራታቸው መኖር ምርጫቸው ሆነ፡፡ ለእኛ የወንጌል መልካምነት የእኛ የሆኑት ገንዘቦቻችንን፣ ክብራችንን፣ የበላይነታችንን እስካልነካብን ድረስ ነው፡፡ ወንጌሉ ለእኛ እንዲመች እንጂ፣ የእኛ ሕይወት ለወንጌሉ የተመቸ እንዲሆን አንፈልግም፡፡ ይህ ካልሆነ ግን እንደ ጌርጌሴኖን ሰዎች ከፊታችን ዘወር እንዲያደርጉልን ‹ወንጌሉን ተዉት!› እያልን በቁጣም ይሁን በልመና መናገራችን የማይቀር ነው፡፡<br><br>
                  
                  ዲያቆን አቤል ካሳሁን<br><br>
                  abelzebahiran@gmail.com
                  .</p>
            </div>
            <div class="each" data-tab="22">
                <img src="" alt="">
                <p class="title">ተሸክሜህ ነው!</p>
                <p>በበርሃ ይሄድ የነበረ ሰው ወደ ኋላው ዞሮ ሲያይ ከእርሱ ሌላ አንድ ጥላ ይመለከታል:: የዚህም ጥላ ነገር አሳስቦት የማን እንደ ሆነ ያመለክተው ዘንድ ወደ እግዚአብሔር ጸለየ። እግዚአብሔርም :- "ከኋላህ የተመለከትከው ጥላ የእኔ ነው። አንተን እየጠበኩህ እንደሆነ ታውቅ ዘንድ ይህን ምልክት አሳየውህ" አለው። ያም ሰው ፈጣሪው ከእርሱ ጋር እንዳለ በመስማቱ እጅግ ደስ እያለው ጉዞውን ቀጠለ። ጥቂትም እንደተጔዘ ወጣ ገባ የሆነ በጣም አስቸጋሪ መንገድ አጋጠመው:: ሰውየውም ያን አስቸጋሪ መንገድ እንደ ምንም ብሎ ለመውጣት ታገለ። በትግሉ መካከል ግን ወደ ኋላው ዞር ብሎ ቢመለከት ቀድሞ ያየውን ጥላ አጣው። ከዚያም ፈታኝ መንገድ እንደ ምንም ብሎ ከወጣ በኋላ፣ በታላቅ ኃዘን ሆኖ እየተበሳጨ ፈጣሪውን እንዲህ ሲል ጠየቀው :- "ምንም ችግር ባልገጠመኝ በሰላሙ ጊዜ "ከአንተ ጋር ነኝ ስትል ጥላህን አሳየኸኝ፣ የአንተ እርዳታ በሚያስፈልገኝ ጊዜ ግን ራስህን ሰወርክብኝ:: ይከተለኝ የነበረውን ጥላም ዘወር ብዬ ባየው አጣኹት። ለምን ተውከኝ ?" ::
                    <br><br>
                    እግዚአብሔርም :- "በመከራህ ጊዜ ጥላዬን ያጣኸው ትቼህ እኮ አይደለም። ተሸክሜህ ነው!" ብሎ መለሰለት።
                    
                    ክፉውን ዘመን በክንፈ ረድኤቱ ተሸክሞ የሚያሻግረን እግዚአብሔር ነው። እርሱ አይተወንም፤ አይንቀንም። እኛም ከእርሱ ውጭ ተስፋ የምናደርገው የለንም።<br><br>
                    
                    ዲያቆን አቤል ካሳሁን<br><br>
                    abelzebahiran@gmail.com</p>
            </div>

            <div class="each" data-tab="23">
                <img src="" alt="">
                <p class="title">ኢ-ርኩብነት </p>
                <p>ታላቁ ሊቅ ቅዱስ ቄርሎስ ዘኢየሩሳሌም ስለ እግዚአብሔር ኢ-ርኩብነት (የማይመረመር ስለመሆኑ) በሚያስተምርበት ጊዜ አንዳንዶች ‹መለኮታዊው ባሕርይ የተሰወረና የማይመረመር ከሆነ ለምን ስለ እርሱ ትተርካለህ?› ብለው ጠይቀውት ነበር፡፡ እርሱም ለጥያቄያቸው ፡- ‹የባሕርን ውኃ ጠጥቼ የማልጨርስ ከሆነ፣ ጥሜን የሚያረካልኝን መጠን ያህል መጠጣት አይገባኝምን? ዓይኖቼስ ፀሐይን በመላዋ ወስነው ማየት ስለማይችሉ የሚያስፈልገኝን ያህል ማየት አይገባኝምን? ወይስ ወደ አትክልት ሥፍራ ገብቼ በዚያ ያሉትን ፍራፍሬ ሁሉ መመገብ ስለማልችል ከነ ረሃቤ ከአጸዱ መውጣት ይኖርብኛል?› ሲል ይመልስላቸው ነበር፡፡ ይህም የሊቁ መልስ እግዚአብሔርን በምልዓት ማወቅ ባይቻልም በአቅማችን የተገለጠልንን ነገር ከመመስከር እና ስለ እርሱም ከመጻፍ ራሳችንን ልናሰንፍ እንደማይገባን ያስረዳል (St. Cyril of Jerusalem, Catechesis, VI, 5, in Migne, P.G., 33, 545,548)፡፡ 
                    <br><br>
                    ቅዱስ አውግስጢኖስ ‹ስለ እግዚአብሔር የምንናገረው ስለ እርሱ ሁሉን ዐውቀን አይደለም፡፡ ነገር ግን የመናገር ተቃራኒ ምርጫው አለመናገር ስለሆነ ነው እንጂ› እንዳለ፣ በቤተ ክርስቲያን ያሉ የሃይማኖት መዛግብት ሁሉ አባቶቻችን ለዝምታ ራሳቸውን ላለማስገዛት ሲሉ ከእግዚአብሔር ከመለኮቱ የዕውቀት ባሕር ጥልቀት በማንኪያ ጭላፊ የደረሳቸውን ለእኛ ለልጆቻቸው ‹ካለመናገር ይሻላል› ብለው ያስተላለፉልን ናቸው፡፡ 
                    <br><br>
                    ከጥልቁ አፋፍ ቆሞ ከፍርሃት ጋር ጥልቀቱን እንደሚያደንቅ ሰው፣ ቅዱሳን አባቶቻችንም እርሱን የማወቅ ባሕር ጥልቀቱ እና ስፋቱ ሲሰማቸው ልባቸው በፍርሃት እየራደ ‹ዕውቀትህ ከእኔ ይልቅ ተደነቀች፤ በረታች፣ ወደ እርሷም ለመድረስ አልችልም› እያሉ በትሕትና ያደንቃሉ (መዝ 138፡6)፡፡ ከቅዱስ ባስልዮስ ዘየዐቢም ጋር ሆነው ‹ከቃላት በላይ የሆነውን የእግዚአብሔርን ታላቅነት ወስኖ ከመያዝ ይልቅ በትንሽ ስኒ የባሕርን ውኃ መለካት ይቀላል› ሲሉ በመለኮቱ ባለ ጠግነት ተደሞ ይዋጣሉ፡፡ 
                    <br><br>
                    እግዚአብሔር በመልኩ እና በምሳሌው ስለ ፈጠረን፣ አስገኚያችንም እርሱ በመሆኑ ሁሉ ነገራችንን ሲያውቅ፣ እኛ ግን ፍጡራን ስለሆንን ስለ እርሱ የምናውቀው በጣም ጥቂት ነገር ነው፡፡ ከሰው ልጆች መካከል ጥበበኛ የሆነ፣ ስለ መንፈሳዊውም ዓለም ጥሩ የመረዳት አቅም ያለው ቢኖር ይህ ሰው እግዚአብሔርን የሚያውቀው አሁን የተወለደ ሕፃን ስለመጣበት ዓለም የሚያውቀውን ያህል እንደሆነ መጽሐፍ ይናገራል፡፡ 
                    <br><br>
                    ነገራተ እግዚአብሔርን ለመማር ወደ ቤተ ክርስቲያ እየቀረበ የሚመጣ ሰው ከምንም በላይ የሚረዳው አንድ እውነታ አለ፡፡ ይኸውም ብዙ ትምህርቶችን በመማርና መጻሕፍትን በማንበብ የበለጠ ስለ እግዚአብሔር እያወቀ በመጣ ቁጥር ባሕርየ እግዚአብሔር ምን ያህል ጥልቅ እና ወስኖ ለመረዳት የማይቻል እንደሆነ ያስተውላል፡፡ ከዚሁም ጋር እርሱ እስከ ዛሬ የተማራቸው፣ ወደ ፊትም የሚማረው ትምህርቶች ሁሉ ቢደመሩ የእግዚአብሔርን የልብሱን ጫፍ ከማየት የማይበልጡ እንደሆኑ ይገነዘባል፡፡ ስለዚህ ከጥቂት መረዳት ተነሥቶ ወደ ሰፊው አለመረዳት ይሸጋገራል ማለት ነው፡፡ 
                    <br><br>
                    አንድ በጨለማ ቤተ ውስጥ ለረጅም ሰዓታት የተቀመጠ ሰው የቤቱን መስኮት በከፈተ ጊዜ ከውጪ የሚገባውን ብርሃን ሲመለከት መልሶ ለጥቂት ደቂቃዎች ዓይኑ እንደሚጭበረበር (እንደሚታወር)፣ እንዲሁ ፈጣሪውን ካለማወቅ ድንቁርናም እግዚአብሔርን ወደ ማወቅ ብርሃን የሚቀርብ ሁሉ አላዋቂነቱን ይረዳል፡፡ ይህን በመጽሐፍ ቅዱስ ትምህርት ለመደገፍ የሙሴን ታሪክ ማስረጃ አድርገን እስኪ እናቅርብ፡፡ ለእስራኤል ሕዝብ ሁሉ ቤዛ እንዲሆን የመረጠው ሙሴን እግዚአብሔር ለመጀመሪያ ጊዜ ራሱን ሲያስተዋውቀውና ወደ አገልግሎት ሲጠራው የተገለጠለት በቁጥቋጦ ላይ በሚነድ ብሩህ እሳት አምሳል ነበር፡፡(ዘጸ 3፡2) ቀጥሎም ሙሴ ወደ ፈጣሪው ከቀረበ በኋላ ደግሞ ወደ ከነዓን የነጻነት ጉዞ ሲያደርጉ እግዚአብሔር ‹በደመና እና በእሳት ዓምድ› ተገልጦ መንገድ ይመራቸው ነበር (ዘጸ 13፡21)፡፡
                    <br><br>
                    በስተመጨረሻም በሲና ተራራ ሕግን በሰጠው ጊዜ ራሱን ለሙሴ የገለጠለት ‹በጨለማ ፣በነፋስ ፣በጢስ› ነው፡፡(ዘጸ 20፡18-21) እስኪ እግዚአብሔር ራሱን የገለጠባቸውን ምሳሌዎች ቅደም ተከተሉን በደንብ እናስተውል፡፡ መጀመሪያ በብርሃን፣ ሁለተኛ ደመናና ብርሃን በተቀላቀለው አምድ፣ በስተመጨረሻም በጨለማ ነበር፡፡ እነዚህም ሰው እግዚአብሔርን ወደ ማወቅ በር ሲገባ የሚሰሙትን ውስጣዊ ስሜቶች የሚያሳዩ ናቸው፡፡ በመጀመሪያ በተማረው ጥቂት ትምህርት ብዙ ነገር ያወቀ፣ እግዚአብሔርንም በሰፊው የተረዳውና ሁሉ ነገር ብርሃን መስሎ ይሰማዋል፡፡ ቀጥሎም መንፈሳዊ ትምህርቱን እና ንበባቡን እያጠናከረ ሲመጣ ስለ እግዚአብሔር የሚያውቀው ዕውቀት ብዙ ተከፍሎ እንዳለበት እየተረዳ ይመጣል፡፡ በስተመጨረሻም የበለጠ ከቤተ ክርስቲያን ትምህርትና ከቅዱሳት መጻሕፍት ጋር እየተቆራኘ ሲመጣ እስከዛሬ የተማረው እና ስለ ፈጣሪው ያወቀው ዕውቀት ሁሉ ወደ ኢምንትነት ይለወጥበታል፡፡ በብዙ ትምህርት ውስጥ ቢያልፍም ምን ያህል አላዋቂ እንደሆነ ይረዳል፡፡ 
                    <br><br>
                    ዲያቆን አቤል ካሳሁን<br><br>
                    abelzebahiran@gmail.com</p>
            </div>
            <div class="each" data-tab="24">
                <img src="" alt="">
                <p class="title">ድንቅ አማናዊት መቅደስ</p>
                <p>የእግዚአብሔር ሰው ሰሎሞን ለአምላኩ ሕንፃ መቅደስን ሊያንጽ በተነሣ ጊዜ ፤ "በጥበብና በማስተዋል በብልሃትም የተሞላ" የናሱን ሠራተኛ ኪራምን ከጢሮስ አስመጥቶ ነበር። ከዚህም ጥበበኛ ጋር ሆኖ እጅግ
                    አስደናቂ የሆነውን መቅደስ በታላቅ ጥንቃቄ አንጿል። በእውነት ይህን ሰሎሞን ያሳነጸውን ውብ መቅደስ ማየት ምንኛ ያጓጓ ይሆን? በእርግጥም መቅደሱንና የመሥዋዕቱን ሥርዓት የተመለከተች ንግሥተ አዜብ 
                   ማክዳ "ነፍስ አልቀረላትም" ነበር (1ኛ ነገ 10:5)።
                   
                   <br><br>
                          ሆኖም ግን እግዚአብሔር በነቢዩ ኢሳይያስ አድሮ "ሰማይ ዙፋኔ ነው ምድርም የእግሬ መረገጫ ናት፤ ለእኔ ምን ዓይነት ቤት ትሠራላችሁ?" ብሎ መጠየቁ አልቀረም (ኢሳ 66:48)። ለጊዜው 
                   በረድኤት የሚያድርበትን መቅደስ ንጉሥ ሰሎሞን ውብ አድርጎ ቢያንጽለትም ፤ በኋላ ግን የሰውን ልጆች ለመቤዠት በአካል የሚያድርበትን ሕያው መቅደስ ማንም ማዘጋጀት አልቻለም ነበር። ስለዚህም "ልዑል 
                   የሰው እጅ በሠራችው አይኖርም" ተብሎ ተጻፈ (ሐዋ 7:50)። በመሆኑም መቅደሱን ላነጹ ለሰሎሞን እና ለኪራም ጥበብን የሰጠው ጥበበኛ "ለራሱን ቤት ሊሠራ ፣ሰባት ምሰሶዎችንም ሊያቆም" ፈቃዱ ሆነ
                   ። የመቅደሱንም መሠረት እንቁ አደረገ። ቤቱንም እጅግ በከበሩ ድንጊያዎች አነጸ። 
                   <br><br>
                        ይህች በአምላክ እጅ የታነጸች ፣እግዚአብሔር በረድኤት ሳይሆን በአካል የሚያድርባት ሕያው መቅደሱ እመቤታችን ቅድስት ድንግል ማርያም ናት። የተመሠረተችባቸውም አዕናቁ (እንቁዎች) ቅዱሳን ቤተሰቦቿ 
                   ናቸው። የታነጸችበትም የከበሩ ድንጊያዎች ንጽሕና ፣ቅድስና ናቸው።
                   
                   "ይህች ዓለም አይቶ የማያውቃት በተስፋ ትጠበቅ የነበረችው ድንቅ አማናዊት መቅደስ ለመጀመሪያ ጊዜ በዚህች ምድር ላይ የታየችው በዛሬው ቀን ነበር"
                   
                   ኪራም ያነጸው የሰሎሞንን መቅደስ መጎብኘት "ነፍስ የማያስቀር" ፣ልብን በሐሴት የሚሞላ ከሆነ ፤ በእግዚአብሔር እጅ የታነጸች ፣የአምላክ ጥበብ የፈሰሰባት እውነተኛ መቅደሱን የእመቤታችንን መወለድ
                    የማየትና የመስማት የደስታ ጥጉ ምን ያህል ይሆን? <br><br>
                   
                   እንኳን ደስታን ወደ ዓለም ይዞ ለመጣ ተናፋቂው ለድንግል ማርያም ልደት አደረሳችሁ!!!<br><br>
                   
                   ዲያቆን አቤል ካሳሁን<br><br>
                   abelzebahiran@gmail.com
                   </p>
            </div>

            <div class="each" data-tab="25">
                <img src="" alt="">
                <p class="title">+++ትሕትና ምንድር ነው?+++</p>
                <p>
                    ትሕትና ምንድር ነው? ብዙ ጊዜ በእኛ ዘንድ የተናቀ ልብስ መልበስ ፣ አንገት መስበር ፣ ዝግ ብሎ ማውራት እና ‹እኔ በደለኛ የማይገባ ሰው ነኝ› እያሉ ደጋግሞ መናገር እንደ ትሑት ያስቆጥር ይሆናል፡፡ ነገር ግን የትሕትና ትርጉም ከዚህም በላይ ነው፡፡ በርግጥ ከላይ የዘረዘርናቸው ነገሮች የአንድ ትሑት ሰው ከፊል መገለጫ ጠባያት ተደርገው ሊወሰዱ ይችላሉ፡፡ ይሁን እንጂ እነዚህን በማድረግ ብቻ ትሑት መሆን ቢቻል ኖሮ፣ በዓለም ላይ ያለው የትዕቢተኞች ቁጥር በከፍተኛ ሁኔታ የሚቀንስ ይመስለኛል፡፡ ስለዚህ ትሕትናን በተጠቀሱት ውጫዊ ምግባራት ብቻ የምንረዳው ከሆነ ከእውነተኛ ትርጉሙና ማንነቱ እንዳናሳንሰው ስጋት አለኝ፡፡
                    <br><br>
            ትሕትና በእኛ እና በእግዚአብሔር መካከል ያለ እውነተኛ ኑሮ ነው፡፡ አንድ ክርስቲያን ስለ ትሕትና ሲያስብ እነዚህን ሁለት ነገሮች አብሮ በትኩረት ሊያሰላስል ይገባዋል፡፡ እነርሱም አንደኛ ተፈጥሮውን (መሬታዊ ፣ትቢያ መሆኑን) አለመዘንጋት ሲሆን ፣ ሁለተኛው ደግሞ ተቀባይነቱን ለዘወትር ማስታወስ ነው፡፡ ሰው በጫማው እየረገጠ የሚራመደው አፈር እንደሆነ ሲያስብ ደካማነቱን ይረዳል፡፡ ስለዚህም በነገሮች ሁሉ ‹አቤቱ እኛ አፈር እንደ ሆንን አስብ› እያለ ረድዔተ እግዚአብሔርን የሚማጸን ትሑት ይሆናል፡፡ (መዝ 103፡14) ተቀባይነቱንም ሁል ጊዜ የሚያስታውስ ከሆነ ለሌሎች በሚያደርጋቸው በጎ ሥራዎች አይኩራራም፡፡ ብልጫም አይሰማውም፡፡ ምክንያቱም የራሱን ሳይሆን ከአምላኩ ከተሰጠው ላይ ቀንሶ የሚያካፍል ምስኪን ምጽዋተኛ ስለሆነ፡፡ ሐዋርያውስ ቢሆን በቆሮንቶስ መልእክቱ በታላቅ ቃል ‹አንተ እንድትበልጥ ማን አድርጎሃል? ያልተቀበልኸውስ ምን አለህ? የተቀበልህ ከሆንህ ግን እንዳልተቀበልህ የምትመካ ስለምንድር ነው?› ሲል የሚገስጸው ስለዚሁ አይደለምን? (1ኛቆሮ 4፡7)፡፡
            <br><br>
            ሶርያዊው አባት ማር ይስሐቅ ስለ ትሕትና ትርጉም አንድ ቁም ነገር ያካፍለናል፡፡ ምን አለ? ‹ውድቀትና ኃጢአቱን እያነሣ ራሱን የሚወቅስና የሚያዋርድ ጥሩ ቢያደርግም ትሑት ተብሎ ግን አይጠራም፡፡ ትሑት ሰው ራሱን ማሳመንና ኅሊናውም ይህን ሐሳብ እንዲይዝ መጫን አይጠበቅበትም፡፡ እንዲሁ ራሱን ምንም አድርጎ ይቆጥራል እንጂ› ሲል አስተማረ፡፡ እንደ ማር ይስሐቅ ትምህርት ከሆነ ትሑት ለመሆን ሲባል ራስን ማስጨነቅ ወደ ትሕትና ጫፍ ለመድረስ ሯጭ(ተጋዳይ) መሆንን የሚያሳይ እንጂ ‹ትሑት› አያሰኝም፡፡ እውነተኞቹ ትሑታን ሌላ የሚጋፋ እና ትግል የሚጠይቅ አንዳች የበላይነት (የእኔነት) ስሜት ሳይሰማቸው እንዲሁ ራሳቸውን የሰው ሁሉ መጨረሻ አድርገው የሚቆጥሩ ናቸው፡፡ ቅዱስ ዮሐንስ ባሕታዊም ‹ትሑት ሰው የሚባለው ራሱን የሚሰድብና የሚያዋርድ ሳይሆን ፤ ከሌሎች ሰዎች በሚደርስበት ስድብና ትችት ፊት ፍቅሩ ሳይቀንስበት መቆም የሚችል ሰው ነው› በማለት ያስተማረው ይህን የፍጹማኑን ትሕትና ለማሳየት ነው፡፡
            <br><br>
            አባ መቃርዮስ እንደተናገረ የትሕትና ተቃራኒ የሆነች ትዕቢት የኃጢአቶች ሁሉ ራስ (እናት) ናት፡፡ ታዲያ ትዕቢት ለኃጢአቶች ሁሉ እናት ከሆነች ትሕትና ለጽድቅ ሥራዎች ሁሉ ራስ ብትሆን ምን የሚያስደንቅ ነገር አለ?!፡፡ ለዚህም ነው እኮ ቅዱሳን አበው ትሕትናን ‹እጸ ሕይወት›/‹የሕይወት ዛፍ› እያሉ የሚጠሯት፡፡ አዳም በገነት አንድ ሺ ዓመት ከኖረ በኋላ ወደማታልፈው መንግሥት (መንግሥተ ሰማያት) ለመግባት የሚታደስባትን እጸ ሕይወት አምላኩ በገነት ዛፎች መካከል ፈጥሮለት ነበር፡፡ እርሱም ትእዛዘ እግዚአብሔርን ጠብቆ ሺ ዘመን ቢቆይ ኖሮ ፤ ላይወድቅ ላይጎሰቁል በእጸ ሕይወት ታድሶ መንግሥተ እግዚአብሔርን ይወርስ ነበር፡፡ ከእጸ ሕይወት በኋላ መውደቅ የለምና፡፡ እንዲሁ ትሕትናም እጸ ሕይወት ነች፡፡ ትሕትናን ገንዘብ ካደረጉ በኋላ ውድቀት እና ከእግዚአብሔር መለየት የለም፡፡
            <br><br>
            ትሕትና በጎ ሥራዎች ሁሉ የሚጠበቁባት አጥር ቅጥር ነች፡፡ ከእግዚአብሔር የምናገኛቸው ጸጋዎችም ያለ ትሕትና ሊጸኑ ፣ ሊሰነብቱ አይችሉም፡፡ ቅዱሳን በጽኑዕ ተጋድሎ እና በፈጣሪ ቸርነት የገነቡትን የጸጋ ግንብ ሰይጣን እንዳያፈርስባቸው ፈጣሪያቸው የሚከላከልላቸው ትሑታን የሚሆኑበትን ደዌ ወይም አንዳች ነገር በእነርሱ ላይ በማምጣት ነው፡፡ ባለ ብዙ ጸጋ የነበረው ቅዱስ ጳውሎስ ይህን የእግዚአብሔር አሠራር ሲያስረዳን ‹በመገለጥ ታላቅነት እንዳልታበይ የሥጋዬ መውጊያ…ተሰጠኝ ይኸውም እንዳልታበይ ነው› በማለት ግልጽ አድርጎ ይናገራል፡፡(2ኛ ቆሮ 12፡7) በሰውነቱ ጥላ እና በልብሱ እራፊ ሙት የሚቀሰቅሰው ፣ሕሙም የሚፈውሰው ሐዋርያ እንደ ስንጥር በሚወጋ ራስ ምታት መያዙ ፤ ተአምር ሲያደርግ በተመለከቱት ሰዎች በስህተት እንዳይመለክና ልብን ሰቅዞ በሚይዝ አጉል ውዳሴ እንዳይጠለፍ አድርጎታል፡፡ በርግጥም የገባሬ ተአምራት የቅዱስ ጳውሎስን ሕመም ያዩ ሰዎች በእርሱ ድካም ውስጥ የሚሠራ የእግዚአብሔርን ኃይል በግልጽ ተረድተዋል፡፡
            <br><br>
            እግዚአብሔር በጎውን ዋጋ የሚሰጠን መልካም ስላደረግን ይመስላችኋል? አይደለም፡፡ በዚህ ዓለም ላይ መልካም የሚያደርጉ ብዙ ሰዎች አሉ፡፡ ይሁን እንጂ እነዚህ ሰዎች ከእግዚአብሔር በጎውን ዋጋ ላይቀበሉ ይችላሉ፡፡ ለምን? ከአምላክ ዘንድ በጎ ዋጋ የሚያሰጠው መልካም ማድረግ ሳይሆን ፤ መልካሙን ነገር በትሕትና ማድረግ በመሆኑ ነው፡፡ በቤተ ክርስቲያን ታሪክም ከተነሡ ውዝግቦች (ክህደቶች) መካከል አንዱ የሆነው የ‹Pelagius controversy› ለዚህ ጉዳይ ተጠቃሽ ሊሆን ይችላል፡፡ ይህም የአየርላንድ መነኩሴ በሆነ ፔላጊዮስ የተጠነሰሰ ሲሆን ፤ አጠቃላይ ምልከታውም ‹ሰው ብቻውን በሚያደርገው በጎ ሥራ ይድናል› የሚል በረድዔተ እግዚአብሔር መደገፍንና ትሕትናን አውልቆ የሚጥል የክህደት ትምህርት ነበር፡፡ በእውነትም የማታልፍ የማትለወጥ የእግዚአብሔርን ርስት ፣ ፈራሽ በስባሽ በሆነው ሰውነቴ ብቻ ሠርቼ ገንዘብ አደርጋለሁ ከማለት በላይ ተሻለ ክህደት ከወዴት ሊመጣ ይችላል?
            <br><br>
            እስኪ ጽሑፋችንን በቅዱስ መቃርስ ምሳሌ እንዝጋው፡፡ አባ መቃሪ በአንድ ወቅት ስለ ትሕትና ሲያስተምር ‹አንድ ባለጠጋ የነበረ ንጉሥ ያለውን ሀብት በአደራ መልክ ከአንድ ደሃ ዘንድ ቢያኖር ፤ ያ ደሃ በእነዚያ ብሮች እና ወርቆች ሊመካ ይችላልን? እንደ ራሱ ንብረትስ በመቁጠር የባለቤትነት ስሜት ሊሰማው ይገባል?› ሲል ይጠይቃል፡፡ በዚህ ቅዱስ አባት ምሳሌ መሠረት ያ ባለጠጋ ንጉሥ እግዚአብሔር ነው፡፡ አደራ ተቀባዩ ነዳይ ደግሞ እኛ ነን፡፡ አደራውም በእጃችን ያሉ በጎ ነገሮች ሁሉ ናቸው፡፡ ያሉንን መልካም ነገሮች እንደ ራስ ንብረት መቁጠርና በሌላው ላይ መኩራራት አደራ ተቀባይነትን እንደ መርሳት ነው፡፡ ሰው ባልፈጠረው በጎነት እንዴት ይኩራራል?
            <br><br>
           በትሑታኑ ቅዱሳን ጸሎት ይጠብቀን!<br><br>
           
           ዲያቆን አቤል ካሳሁን<br><br>
           abelzebahiran@gmail.com</p>
            </div>
            <div class="each" data-tab="26">
                <img src="" alt="">
                <p class="title">በአበው መንፈስ የተደረሰ ድርሳነ አበው ፡ የመጽሐፍ ክለሳ</p>
                <p>“የእግዚአብሔርን ቃል የነገሯችሁን ዋኖቻችሁን አስቡ፤ የኑሮአቸውንም ፍሬ እየተመለከታችሁ በእምነታቸው ምሰሉአቸው” (ዕብ 13፡7)

                    ∞
                    
                    የመጽሐፉ ርእስ፡ አባቶችህን ዕወቅ (ነገረ አበው)<br><br>
                    ደራሲ፡- ዲያቆን አቤል ካሳሁን<br><br>
                    የገጽ ብዛት፡- 310<br><br>
                    ዋጋ፡- 160 ብር<br><br>
                    ዘመን፡- 2012 ዓ.ም.<br><br>
                    ክለሳ ፡- ዳዊት አብርሃም<br><br>
                    ∞
                    <br><br>
                    እንደ መንደርደሪያ<br><br>
                    
                    ዲያቆን አቤል ካሳሁን በመንፈሳዊ መጻሕፍት ድርሰት ውስጥ እየለመድናቸው አልፈፎም እየናፈቅናቸው እንድንጠብቅ በምስተ ፋቅር ቀለም ከሚያስገድዱን ጸሐፍት አንዱ ሆኗል፡፡ በመጠን አነስ ያሉ መጻሕፍቱ ዐዲስ ነገር እንደምንሸምትባቸው ሳንጠረጥር ንባብ እንድንጀምር ያደርጉናል፡፡ እንደ ዐዲስነታቸው ግን ለአእምሮ አይጎረብጡም፡፡ ልስልስ ብለው የሚዋሐዱ ናቸው፡፡
                    <br><br>
                    የዚህ ነገር ምክንያት ጸሐፊው በንባብና በሥነ ጽሑፋዊ ልምምድ የዳበረ ስለሆነ ብቻ አይመስለኝም፡፡ በርግጥ የንባብ ሕይወት ከልጅነት አብሮ ሲያድግ ብዕርም እየረታ ይመጣል፡፡ አቤል ግን በቀለሙ ውስጥ ፍቅር ይታያል፡፡ ለአንባቢው ሲበዛ አሳቢ መሆኑን አጻጻፉ ይገልጥበታል፡፡ ‹‹ምርጡን ነገር አቅርቤላችኋለሁ፤ ትዕግስቱና ብርታቱ ካላችሁ አንብባችሁ ተወጡት፤ ካቃታችሁ የራሳችሁ ጉዳይ›› የሚል ዓይነት አይደለም፡፡ ከይዘቱ እኩል ለአቀራረቡም ይጨነቃል፡፡
                    <br><br>
                    በዚህ በዐዲሱ መጽሐፉም ተመሳሳይ ጥረቱ ግዘፍ ነሥቶ ይታያል፡፡ በዐበይትና በንዑሳን አርእስቶች የተከፋፈለው ድርሰት ቀልብን እንደያዘ ተጨልጦ ስለሚያልቅብን በጽሑፉ ውስጥ የደበቀው መስሕብ ምን ይሆን? ያሰኘናል፡፡
                    <br><br>
                    ባለድርሳኑ አቤል ከዚህ ቀደም ካስነበበን መጻሕፍት ይህኛው ዳጎስ ያለ በመሆኑ ልዩነት አለው፡፡ በዚያውም ላይ የይዘት ጥብቅነትና ለትምህርታችን የሚሆኑ ፍሬ ነገሮች በርከት ብለው የተገኙበት ዝግጅት ነው፡፡ ስለውበቱና ስለይዘቱ ተብሎ በፍቅር የሚነበብ ብቻ ሳይሆን እንደ መማሪያ መጽሐፍ የሚጠና ነው፡፡ በአብዛኛው የነገረ አበው የጥናት መስክ ቀደም ብለው መሠረታዊውን የቤተ ክርስቲያን ትምህርት ለቀጸሉ የሚሰጥ ቢሆንም የአቤል አቀራረብ ግን ጀማሪዎቹም ቢሆኑ ከበረከቱ እንዲቋደሱ የሚጋብዝ ነው፡፡ ይህን መጽሐፍ ካነበበ በኋላ ከመስኩ ጋር በፍቅር የማይቆራኝ ማንም አይኖርም ብዬ እወራረዳለሁ፡፡
                    <br><br>
                    ∞
                    <br><br>
                    ምክንያተ ጽሒፍ<br><br>
                    
                    ዲያቆን አቤል ይህን የሥነ ጽሑፍ በረከት ለቤተ ክርስቲያን ሊያበረክት የተነሣሣበትን ምክንያት በመጽሐፉ መግቢያ ላይ ባጭሩ ጠቅሷል፡፡ “ቀደምት አባቶች የሕይወት ታሪክና የሠሯቸው ሥራዎች በትውልድ ልብ ውስጥ ለማስቀረት ታስቦ የተዘጋጀ ነው” (ገጽ 25) “ቀደምት አባቶች” የሚላቸው እነማንን ይሆን? የሚል ጠያቂም ካለ ቀደም ባሉት አንቀጾቹ ዛሬ የተረከብናትን፣ ምናልባትም በሚገባ ያልተረዳናትን ዓለም አቀፋዊት ቤተ ክርስቲያንን ሁለት ሺ ዓመታት ለሚጠጋ ዘመን በትከሻቸው ተሸክመው ያቆዩ፣ ተነግረው የማያልቁ የመከራ ዓይነቶችን በሰማዕትነታቸው የተወጡላት ግዙፋን አባቶችን እንደሆነ አውስቷል፡፡ 
                    እነዚህን አበው የሚዘክር፣ ሥራዎቻቸውን የሚዘረዝር፣ ከመናፈፈፍስት ጋር በመንፈሳዊ ትንቅንቅ፣ ከዓላውያን ግፍና ከከሐድያን ሤራ በጽኑ ሰማዕትነት ያደረጉትን ተጋድሎ በአንድ መጽሐፍ ማቅረብ የማይታሰብ ነው፡፡ በውጪ ቋንቋ በመቶዎች የሚቆጠሩ መጽሐፍት ተጽፈው ስላልበቃ የጥናት መስኩ እንደ ዐዲስ አገርሽቶ በምእራባውያን ተመራማሪዎች ሳይቀር በሺህ ለሚቆጠሩ ገጾች መታተም ምክንያት እየሆነ ይገኛል፡፡ አቤልም ምን አጠር መጠን አድርጎ የሚጽፍ ቢሆን ነገሩን በአንድ ቅጽ አልዘጋውም፡፡ ሦስት ቅጾችን አሰናድቶ የመጀመሪያውን ለንባብ ገበያ አብቅቶ ቀሪ ሁለቱን በናፍቆት እንድንጠብቅ ፈርዶብናል፡፡ 
                    
                    ∞<br><br>
                    
                    ምክንያተ ህሉና
                    <br><br>
                    በእጃችን የገባው የመጀመሪያ ቅጽ መጽሐፍ በኦርቶዶክሳዊት ቤተ ክርስቲያን በስፋት ከሚታወቀው የነገረ አበው የትምህርት ክፍል የተቆረሰ አበርክቶ ነው፡፡ በአገራችን ከሃይማኖተ አበው ውጪ በጥንታውያን ድርሳናት ላይ የአበው ሥራ ተደራጅቶ አይገኝም፡፡ በርግጥ የትርጓሜ ሐሳቦቻቸው በጉባዔ ቤት ይነገራል፤ የብራና መጻሐፍትን ማዘጋጀት ባልተቋረጠባቸው በቀድሞ ወርቃማ ዘመኖቻችንም የአበው ስም በግእዙ የዘይቤ አንድምታ “እገሌ እንዲህ ሲል ተርጉሞታል” በሚል ተጠቅሰው እናገኛለን፡፡ 
                    <br><br>
                    ሄርማ ኖላዊ፣ ድርሳነ ቄርሎስና አትናቴዎስ ያዘጋጀው የእንጦንስ ታሪክን የመሳሰሉ ሥራዎችም በየገዳማቱ ተጠብቀው ከእኛ ዘመን ደርሰዋል፡፡ የአበው ሥራ ግን እንደ ዘበት በጣት የሚቆጠሩ አይደሉም፡፡ ከሐዋርያት ዘመን በኋላ ቤተ ክርስቲያንን የተረከቡ አበው በመጀመሪያዎቹ ሰባት መቶ ዓመታት ያስገኟቸው ሥራዎች እንደ ሰማይ ከዋክብት የበዙ ናቸውና ወይም አገራችን አልገቡም ወይም ከመሀል በሆነ አደጋ ጠፍተውብናል፡፡ 
                    <br><br>
                    በላቲንና በግሪክ ቋንቋዎች የሚገኙት የአበው ሥራዎች በተፈጥሮና ሰው ሠራሽ አደጋ ጠፍተው የተረፉትን አንብቦ ለመጨረስ ትእግስት የሚጠየቁ ናቸው፡፡ ከብዛታቸው በላይ የምስጢራቸው መዓዛ እስከሀያኛው ክፍለ ዘመን ደርሶ ጠርጣሪነት የሚያበዙትን የምዕራብ ምሁራን ሳይቀር ለመማረክ አቅማቸው አልደከመም፡፡ አሳዛኙ እውነት የቤተ ክርስቲያን ፈርጥ የሆኑ ከዕንቊ የከበሩ ግዙፍ ሰብእናዎችና በመንፈስ ቅዱስ የተደረሱ የምን ጊዜም ምርጥ የሥነ ጽሑፍ ሥራዎች በውስጣቸው የያዙትን ሰማያዊ ጥበብ እንደያዙ በአገራችን ሳይታወቁ መቅረታቸው ነው፡፡
                    <br><br>
                    ትጉህ የነበሩት አባቶቻችን የቻሉትን ያህል ወደ ግእዝና አማርኛ መልሰው በብራና አትመውልን ነበር፡፡ የኋላ ኋላ ግን ትርጕሞቹንም ሆነ በፈረንጅ ቋንቋ የሚገኙትን ሥራዎች ለማጥናት ዳተኛ በመሆናችን የተነሣ ስለሃይማኖታችን ምስጢር የሚነግሩንን ሥራዎች ቸል ብለን ባለማወቅ ኩሬ ውስጥ እየሰጠምን መሆናችን ነው፡፡ ባለድርሳኑ ከዚህ ስጥመት የሚያድነን ጀልባ ነው ያዘጋጀልን፡፡ ጀልባው ደግሞ የተሠራው በራሱ በባህሩ ውኃ ነው፡፡ ባህር የዓለም ምሳሌ ቢሆን ቤተ ክርስቲያንም በዓለም ውስጥ እየኖረች ከዓለም የምትለይ ራሷን የቻለች ዓለም ናት፡፡ ወይም ባህሩ ዓለም ቢሆንና ቤተ ክርስቲያን መርከብ ብትሆን የአቤል መጽሐፍ ከመርከቡ የወጡትን ነፍሳት የሚመልስ ሕይወት አድን ጀልባ ነው፡፡
                    <br><br>
                    ∞<br><br>
                    የድርሰቱ መንፈስ<br><br>
                    
                    ድርሰቱ የተዘጋጀው በአበው መንፈስ ነው፡፡ ይህም የሚታወቀው አቤል በአማርኛ ባዘጋጀው መጽሐፍ  ቀዳሚ ቃል በመጻፍ የተከሰተችው ግሪካዊት ምሁር ምን መጽሐፉን ለማንበብ ቋንቋ ቢገድባትም ርእሰ ጉዳዩን ስላወቀችና እሷም የጉዳዩ ተመራማሪ በመሆኗ ለመጽሐፉ እንደመግቢያ ሊሆን የሚችለውን አጭር ጽሑፍ አንብበን ከድርሰቱ ዋና ክፍል ጋር ባወዳደርነው ጊዜ በምናገኘው አስደናቂ የመንፈስ መወራረስ ነው፡፡ በርግጥ ጸሐፊዋ መስኩን ለምርምር ብቻ ብላ የገባችበት ሳይሆኗ እምነቷና ፍቅሯ በመሆኑ መጽሐፉን አንብበው አስተያየት ከሰጡት ኢትዮጵያውያን የበለጠ ስሙር የሆነ የመግቢያ ቃል ጽፋ አስደምማናለች፡፡ የዶክተር ጂኒ ኮንስታንቲኑ ቀዳሚ ቃል የመጽሐፉ አንድ ውበት በመሆኑ ጽሑፉ በበኩር ቋንቋውና በአማርኛ አቻ ትርጕም እንዲታተም የወሰነውን ባለድርሳኑን ልናመሰግነው ይገባል፡፡ (ገጽ 12-17)
                    
                    ∞<br><br>
                    
                    ነበልባልና ሀመልማል<br><br>
                    መጽሐፉን ሳነብ አንድ የገረመኝ ነገር ጸሐፊው ሁለት ለማስማማት የሚያስቸግሩ ነገሮችን የፈታበት ጥበብ ነው - ቅለትና ጠሊቅነት፡፡ ቅለቱ ጥልቀቱን አልቀነሰውም፡፡ ጠሊቅነቱ ደግሞ ንባቡን አላጠጠረውም፡፡ ተመሳሳይ<br><br>
                    
                    
                    ይዘት ያላቸው መጻሕፍት ድርቅ ያሉ የታሪክ ዘገባዎች ወይም የሥነ መለኮት ሐቲት አስተማሪዎች ሲሆኑ በጥቂት ምሁራን ክበብ ይታጠራሉ፡፡ በአንጻሩ በቀላል አቀራረብ ሰፊ አንባቢ ለመያዝ የሚጥሩ መጻሕፍት የይዘት ግልብነት ይገጥማቸዋል፡፡ ሁለቱን ያስታረቀ ጸሐፊ በተለይ ለእኛ ያስፈልገናል፡፡ ምክንያቴን ላቅርብ፡፡
                    <br><br>
                     
                    በአገራችን የንባብ ባህል ካለመዳበሩም በላይ የምሁሩ ክበብ ጠባብ ነው፤ በሳል ይዘት በተዋዛ ቀሊል አቀራረብ ይዞ የመጣ መጽሐፍ ዐዲስ አንባቢን ወደ ክበቡ ለማስገባትና  በሌሌች መጽሐፎች ሽፋን ተደባብሰው የቆዩ እንደነገረ አበው ያሉ ልውጥ ጎዳናዎችን ለማወቅና ጣዕማቸውን ለመለየት እንዲያለማምድ ሁለቱን ያዋሐደ ጸሐፊ በተለይ ለእኛ ያስፈልገናል፡፡ ይህን መጽሐፍ የሚያነብ ሰው በሌሎች ቋንቋዎች የተዘጋጁ፣ ምሁራዊ በሆነ አቀራረብና በፍልስፍናና ነገረ መለኮታዊ ቃላት የተራቀቁ ብዙ ሥራዎችን ከማንበብ ልፋት ይድናል፡፡ ዘና ባለ መንፈስ አንብቦ በውጤቱ ግን አንድ ግዙፍ የጥናት መስክን ገንዘብ ያደርጋል፡፡
                    <br><br>
                    ∞
                    <br><br>
                    የመረጃ አጠቃቀም<br><br>
                    
                    የምሁራዊነት ፈለግን ተከትሎ የቀረበው ይህ መጽሐፍ በመረጃ የዳበረና የመረጃ ምንጮቹን በወጉ ያደራጀ፣ በተገቢው ሥነ ዘዴም የጠቀሰ ነው፡፡ እንደ አውሳብዮስ ዘቂሳርያ ያሉ ሊቃውንት ከሺህ ሰባት መቶ ዓመታት በፊት ለድርሰት ዝግጅትታቸው የሚረባቸውን ቀደምት ሥራዎች በየአብያተ መጻሕፍቱ እየሔዱ ከጥግ እስከ ጥግ ያነቡ የነበረበትን የትጋትና የጥንቃቄ ታሪክ የሚዘክር መጽሐፍ በተመሳሳይ ፍኖት ሳይዘጋጅ ቢቀር ዓላማውን ይስታል፡፡ የአባቶችን ታሪክና ተጋድሎ ማስተማር ፈለጋቸውን ለመከተል ነውና አቤል በመጻፍ ሒደቱ እነሱን የመምሰል ጎዳናን አቅንቷል፡፡
                    <br><br>
                    ∞
                    <br><br>
                    ታማኝነት
                    <br><br>
                    ሌላው በመጽሐፉ ውስጥ ጎልቶ የወጣው ነገር የጸሐፊው የታማኝነት ደረጃ ነው፡፡ ይህ የመጽሐፉ ጠባይ የጸሐፊውን ግብረ ገባዊ አቋም (ኢንቴግሪቲ) ያንጸባርቃል፡፡ አስተማማኝ መረጃ ያልተገኛላቸውን ክፍት አድርጎ ከመተው ጀምሮ የተለያየ አቋም የተያዘባቸውን አሳቦች ሁሉንም በማስቀመጥ ለተጨማሪ ምርምር ይጋብዛል እንጂ ቸኩሎ ለአንዱ በመፍረድ የመጽሐፉን ትውልድ ተሸጋሪ ዕጣ ፈንታ አላኮላሸም፡፡ 
                    <br><br>
                    ከሁሉም በላይ “መናፍቅ” በሚል ፍረጃ የተንገላቱ ሊቃውንትን ከሌላው ጋር ተደምሬ ልጩህባቸው በሚል አስተሳሰብ ሳይሸማቀቅ፣ በሌላም በኩል የእነዚህንም ሆነ የሌሎችን ሊቃውንት እንደሚደግፉ ሰዎች ባለታሪኮቹን ነቁጥ አልባ አድርጎ በመሳል መጽሐፉን የተረት መልክ እንዲይዝ አልፈቀደም፡፡ ሆኖም ሚዛናዊ በሆነ አቀራረብ ግራ ቀኙን መርምሮ እውነታውን በማስረጃ ያቀርባል፡፡ ይህ ነገር ከችኩል ፍረጃ ተለይቶ የታሪክን እውነት በእውነት ሚዛን እየለካ የአንድን ታሪካዊ ሰውና ሥራ ትክክለኛ ገፅታ ለመረዳት የሚፈልግን ሁሉ ሲማርክ የሚኖር ስልት ነው፡፡  
                    <br><br>
                    ∞
                     
                    <br><br> 
                    ፈትለ ነገር
                    <br><br>
                    1. ለትውፊት የተሰጠው ዐዲስ  ትርጓሜ፡- ዲያቆን አቤልና ቀዳሚ ቃሉን የሰጠችው ዶክተር ጂኒ የተባበሩበት አንድ ነገር ትውፊትና ለዚሁ ወሳኝ ጉዳይ የሰጡት ዐዲስ ትርጓሜ ነው፡፡ በተለምዶ ለትውፈት የሰጠነው ወግ፣ በቃል ሲወርድ ሲዋረድ የመጣ ሥርዓት ወዘተ የሚለውን በመተው “ትውፊት በቤተ ክርስቲያን ሕይወት ውስጥ የሚገለጥ የመንፈስ ቅዱስ ሥራ ነው” በማለት ዶክተሯ ያስቀመጠችውን ፍቺ አቤል ከአበው ሕይወት አብነት እየነሣ ያስረግጥልናል፡፡ ሐዋርያትን የቀኖና መጻሕትን ያጻፈ መንፈስ ቅዱስ ከዚያም በኋላ ሥራውን ሳያቋርጥ ለሊቃውንት በየጊዜው ወትራዊ የሆነ ትርጓሜ በማቀበል ሲሠራ ያሳየናል፡፡ 
                    <br><br>
                    2. ኅሊና አበው፡- አበው እስከ ሞት ድረስ የታመኑለት፣ በጽኑ መከራ እንኳ ቢሆን ሊተዉት ያልፈቀዱት ነገር አለ፡፡ ከዚያ መስመር የወጡ መናፍቃንንም እስከ መጨረሻው በመታገል ለዚያ ለአንዱ ኅሊና ተጠብቆ መኖር ተፋልመዋል፤ ያልተመለሱትን አውግዘው ለይተዋል፡፡ ሌሎች እንዳይስቱም አስተማሪ በሆነ መልኩ እውነታውን ጽፈው አስረክበዋል፡፡ ይህ የሆነው እንዲያው በእልኸኝነት አይደለም፡፡ ኅሊናው እነሱ ለራሳቸው የፈጠሩት ርዕዮት አይደለም፡፡ ሕሊናው የክርስቶስ ነው፡፡ ስለዚህ ሊቀየር አይችልም፡፡ ለዚህ ኅሊና እስከ ሞት በሚደርስ ጽኑ ሰማዕትነት መታመን አስፈላጊ የሚሆነው በዚህ የተነሣ ነው፡፡
                    <br><br>
                    3. የቤተ ክርስቲያን ታሪክ፡- መጽሐፉ የታሪክ ይዘትም አለው፡፡ ለዚውም ዘመናዊና ምሁራዊ በሆነ የአጻጻፍ ሥርዓት ከተዘጋጁ የታሪክ ድርሳናት ጋር በሚወዳደር ደረጃ፡፡ እንደባለሙያዎቹ ትንተና ታሪክ ሦስት ዓይነት የአተራረክ ዘዴዎችን ሊከተል ይችላል፡፡ ባህላዊው መንገድ አለ፡፡ አብዛኛው የአገራችንና የቤተ ክርስቲናችን ታሪክ የቀረበበት ዘዴ ይህኛውን ይመስላል፡፡ ሁለተኛው ወገንታዊ ነው፡፡ ያለፈ ታሪክ የሚቀርበው የአሁን ዘመንን ቅኝት ለመወሰን ተብሎ ስለሆነ ፖለቲካዊ ትርክት ለመፍጠር ተብሎ የሚሰናዳ የታሪክ ድርሳንም አለ፡፡ በተለይ መንግሥታት የሚፈልጉት ዓይነት ትርክት ለማስተጋባት የሚረዳ ታሪክ ያዘጋጃሉ፡፡ ከነዚህ ከሁለቱ የላቀውና ሙያዊ ደረጃውን የጠበቀ የሚባለው ምሁራዊ የታሪክ ዘገባ ነው፡፡ አቤል በዚህ መጽሐፉ ምሁራዊውን አጻጻፍ ተከትሏል፡፡ ለዚህም ማስረጃዎችን እንጥቀስ፡፡ ጀሮም አንዱን የአውሳብዮስ ሥራ የፓፊለስ ነው የሚል ሐሳብ አቅርቧል፡፡ ሆኖም አቤል ሌሎች መረጃዎችን ካቀረበ በኋላ “የጀሮም (ይሩምሲስ) አስተያየት ተቀባይነት የለውም” ሲል ይደመድማል፡፡ (ገጽ 75)
                    <br><br>
                    በሊቁ ኦሪገን ላይ የተነሡ ውዝግቦችንም በተመሳሳይ መልኩ ግራ ቀኙን በጥንቃቄ እያጠና እውነታውን በማቅረቡ በዚህ ረገድ ታሪክን ለሚመረምሩ ሁሉ መልካም አርአያ የሚሆን ነው፡፡
                    <br><br>
                    4. የአበው ታሪክ፡-  መጽሐፉ የአበውን ታሪክም የያዘ ሰነድ ነው፡፡ ግለ ታሪካቸውን እንዲሁም እርስ በርስ የነበራቸውን ግንኙነት ያወሳል፡፡ በተለይ የቀደሙ አበው እንከን አልባ ሆነው የኖሩ ለሚመስሉን ድክመታቸውን አይተን እነሱም እንደኛው ሰው መሆናቸውን በመረዳት ከእኛ የሚጠበቀው በአንድ ጊዜ ፍጹም መሆን ሳይሆን ከድካም ጋርም ቢሆን በጽናት እየተጋደሉ መሥራት እንደሆነ እንድንገነዘብ ይረዳናናል፡፡ እንዲሁም በዘመናችን የምናከብራቸው አባቶች ላይ ድክመት ብናይ ቀድሞ ያልነበረ፣ በዚህ ዘመን የተከሰተ ችግር አድርገን እንዳንቆጥርም ያነቃናል፡፡ ለምሳሌ በጀሮምና በሩፊኖስ መካከል የነበረው የከረረ ጸብን ስናስብ ችግሮችን ከኑፋቄ ወይም ከፍቅረ ንዋይ አንጻር ብቻ ማየት እንደሌለብን እናያለን፡፡ ደገኛ አባቶች እንኳ አንዳንዴ በሌሎች ላይ በቅናት ሲነሱ ስናይ ፈተናውን ከብዙ አቅጣጫ እንድንመለከት ያስገድደናል፡፡  
                    <br><br>
                    5. የድርሳናት ታሪክ፡- ከአሥራው መጻሕፍት በኋላ የተደረሱ የታሪክ፣ የትርጓሜ፣ የዕቅበተ እምነት፣ የሥነ መለኮት፣ የገዳማዊ ሕይወት፣ የምግባርና መሰል መጻሕፍት የትኞቹ ናቸው? ማን ጻፋቸው? መቼና የት? ይዘታቸው ምን ላይ ያተኮረ ነበር? የሚሉ ጥያቄዎችን ከሚመልሱ ማብራሪያዎች ጋር የተወሳ ታሪካቸው መጽሐፉን የካታሎግነት አቅምን ጨምሮለታል፡፡
                    <br><br>
                    6. የምሁርነት ታሪክ በቤተ ክርስቲያን፡- በዓለማችን ጥንታውያን ዩኒቨርስቲዎች በአሕዛብና በአይሁድ ፕሮፌሰሮች የተያዙ ነበሩ፡፡ በተለይ የዕውቀት መዲና በነበረችው አሌክሳንድርያ ስመ ጥር መምህራን ጣኦት አምላኪዎች ነበሩ፡፡ በአረማዊነት ሕይወት የተያዙ ደቀ መዝሙሮቻቸውም እነሱን ፍለጋ ከየአገራቱ ይጎርፋሉ፡፡ በዚህ መካከል ብቅ ያለው ክርስትና የክርስቶስን የማዳን ሥራ ከመስበክ፣ በተለይ ትንሣኤውን ከማወጅና የተቀበሉትን እያጠመቁ ወደ ቤተ ክርስቲያን ከመጨመር የዘለለ የምሁራዊነት ሥራ ላይ አልተሠማራም፡፡ በሁለተኛው መቶ ዓመት ግን ጥልቅ ትምህርት የሚሰጥባቸውና ከፈላስፎቹ ለሚሰነዘረው ጥቃት መልስ የሚሰጡ ተቋማት አስፈላጊ የሆኑበት የታሪክ አጋጣሚ ተፈጠረ፡፡ ይህ የምሁርነት ታሪክ ልቡናን ይዘው ዘመናትን ለሚሻገሩ በርካታ መጻሕፍት መፍለቅ ሰበብ የሆነ የድርሰት ወርቃማ ዘመንን ፈጠረ፡፡
                    <br><br>
                    7. የኑፋቄያት አነሣሥና የመናፍቃኑ ኃያልነት፡- በዚያ ዘመን ንጹሕ የሆነውን እርሻ በእንክርዳድ ለመሙላት ጠላት በዘመተባቸው ግኖስቲካውያን ዘመቻ ተከፈተ፡፡ ሰዎቹ የዋዛ አልነበሩም፡፡ ሐሰተኛ ወንጌሎችን፣ መልእክታትን፣ ግብረ ሐዋርያትንና የራእይ መጻሕፍትን እንደ አሸን የሚያፈሉ ነበሩ፡፡ ሐሳባቸውም ጫን ያለ የማሳሳት ኃይል ነበረው፡፡ ብርቱዎቹ አባቶች ትኩረት ሰጥተው በመንፈሰ እግዚአብሔር ባይፋለሙዋቸው ኖሮ ክርስትና ሰም ሆኖ ይረግፍና ወርቁ አረማዊነት ሲያጥበረብር በኖረ ነበር፡፡  ኋላ ላይ በእነ አርዮስ የፈነዳው መርዝ ጥንስሱ ምን እንደሚመስል በግኖስቲኮች ንቅናቄ በአራተኛው ምእራፍ ተብራርቷል፡፡ 
                    <br><br>
                    መጽሐፉን ስናነብ የምንደነቀው በአባቶች ብቃት ብቻ ሳይሆን በመናፍቃኑም ጭምር ነው፡፡ ለካ የመናፍቅም “ታላቅ” አለው ያሰኛል፡፡ በእውነት አማኝም መናፍቅም ድሮ ቀረ! አሁን ያለው ከዚያ ከጥንቱ መዝገብ ጥቂት ጨልፎ በታላቅ ግልብነት የሚነግድ እንጂ ቱባው መናፍቅማ የቱን ያህል ኃያል ሆኖ የዘመኑን አበው እንደፈተናቸው የዲቆን አቤልን መጽሐፍ ስናነብ የምናየው ነው፡፡ 
                    <br><br>
                    ለምሳሌ ሴልሰስ የተባለው ፈላስፋ የጻፈው የክህደት መጽሐፍ ርእሱ ራሱ “ስለ እውነተኛው እምነት” የሚል ሲሆን “በአፍሎጣናዊ ፍልስፍና የማይናቅ እውቀት የነበረው … ክርስቲያኖችን ሲያጠቃ እነርሱን ለመክሰስ የሚያመቸውን ስስ ጎን በጥንቃቄ የሚፈልግ አደገኛ … ከግሪክ ጥበብ በተጨማሪ የብሉያት መጻሕፍትን፣ አራቱ ወንጌላትን፣ እና የጳውሎስ መልእክታትን ያነበበ ነበር፡፡ ከእነዚህ በተጨማሪም የአባቶችን ድርሳናት እንዳነበበ እና የግኖስቲኮችንም አስተምህሮ እንዳጠና ይነገራል፡፡” (ገጽ 289) የዚህ ሰው መጽሐፍ አደገኛ ከመሆኑ የተነሣ ብዙ ሰው ያሰናክላል በሚል አንብሮስ በጣም ሰግቶ ነበር፡፡ (ገጽ 290)
                    <br><br>
                    “[ፕሮፊሪ] እጅግ ታዋቂ ሐዲስ አፍሎጣናዊ የነበረ ፈላስፋ ነው፡፡ በተጨማሪም የተማረና ባለብዙ ክህሎት እንደ ነበረ ይነገርለታል፡፡ በጻፋቸው ዐሥራ አምስት ጸረ ክርስቲያናዊ መጻሕፍት የተነሣ በቤተ ክርስቲያን አባቶች ዘንድ መራር እና በጣም አደገኛ ከሃዲ ተደርጎ ይታያል፡፡ መጽሐፎቹን የጻፋቸው በሦስተኛው ክፍለ ዘመን ማብቂያ ቢሆንም፣ ለእነዚህ የክሕደት መጻሕፍት ግን የተለያዩ አበው እንዲሁም በክርስትናው ውስጥ የነበሩ ሊቃውንት እስከ አምስተኛው መቶ ክፍለ ዘመን መጀመሪያ ድረስ በተለያዩ ድርሳኖቻቸው መልስ ሲሰጡበት ሰንብተዋል፡፡” (ገጽ 72) 
                     
                    8. የአበው ተጋድሎ - አበው በአስገራሚ ታሪክ የታጠሩ ያላቸው ታላላቅ ሰዎች ብቻ አይደሉም፡፡  ተጋድሏቸው ራሱ ለብቻው የታሪክ መጽሐፍ ያስፈልገዋል፡፡ አንድ አባት ለመማር የሚከፍለው መስዋዕትነት፣ ለማስተማርና ለማገልገል የሚያደርገው ጉዞ፣ እንደ ልብ በማገኙበት ዘመን መጽሐፍትን ፍለጋ አገር ከማቋረጥ ጀምሮ እስከመገልበጥ ድረስ፣ እንዲሁም ወደ ሌሎች ቋንቋ ለመተርጎም መትጋት፣  ከሐሰተኞችና ከከሐድያን ጋር መፋለም፣ በአላውያን ጭካኔ  ፊት መቆም፣ ከውስጥ ካሉ ወንደሞች ጋር ስምምነት ማጣት … ይህን ሁሉ ተቋቁሞ ብዙዎችን ወደ መዳን የሚያመጣ ሥራ ሠርቶ ማለፍ፤ ይህ ነበር የአባቶቻችን ልዩነት፡፡
                    <br><br>
                    9. አንዱ አባት ለሌላው ያለው ቦታ፡- አባቶች የሌሎች አቻዎቻቸውን ወይም በትቂት ዘመን የሚቀድሟቸውን አበው ዕውቀትና መንፈሳዊ ሕይወት ለመረዳት አይከብዳቸውም ነበር፡፡ ገና እስኪሞት ወይም ከሞተ በኋላም ብዙ አስኪቆይ መጠበቅ አያስፈልጋቸውም፡፡ በዚህም የተነሣ አንዱ ከሌላው ለመማር ይተጋል፡፡ አንዱ የሌላውን ጅምር ሥራ ያጠናቅቃል ወይም ወደ ሌላ ቋንቋ ይተረጉማል፡፡ እንደ አውሳብዮስና ፓምፊለስ ያሉት ደግሞ የሌሎች አበውን ሥራ፣ ታሪክና ተጋድሎ ለትውልድ ለማስተላለፍ ባለበብዙ ቅጽ መጻሕፍትን ያዘጋጃሉ፡፡ ይህ ነገር ከምቀኝነት የተለየ ኅሊናቸውን ያሳየናል፤ ከግለሰቡ በላይ የቤተ ክርስቲያን ትልቅ ምስል ውስጣቸው ስለገነነ መሥራት ያለባቸውን ፈጥነው እንደሚሠሩ ያሳየናል፡፡ በርግጥ ጊዜ ሳያልፍ ቶሎ ካልተጻፈ ግዙፍ ሆኖ እንዳይታይ ችላ ያለነው ታላቅ ሰው ሳይሆን ቤተ ክርስቲያንና ትውልድ የሚጎዳበት ክፍተት እንደሚፈጠር የጥንቶቹ አበው ተገንዝበው ነበርና ፈጣኝ ጸሐፊዎች ሆነው አልፈዋል፡፡
                    <br><br>
                    10.  አንድ ሰው ምን ያህል መሥራት ይችላል? በዚያ የመጻፊያ ቴክኖሎጂው ቀልጣፋ ባልነበረበት ዘመን፣ የመረጃ አቅርቦት የተሳለጠ ባለነበረበት ዘመን፣ ገና ከጅምሩ ክርስትና በእንቦቃቅላነት ዘመን ላይ ሆኖ አንድ ሰው በሺ የሚቆጠሩ መጻሕፍጥን መጻፍ የቻለው ዛሬ ካለነው ሰዎች የተሰወረ ምን ዓይነት ሌላ ሕዋስ ኖሮት ይሆን? የአንድን ሰው አቅም ለማወቅና ስንፍናን ለማሸነፍ ይህ መጽሐፍ ብርታት ይሆነናል፡፡ ብዛት ብቻ ሳይሆን ጥልቅ ሥራ ለመሥራት አርአያውን ጀግኖች በዚህ አሉ፡፡ 
                    <br><br>
                    ∞
                    <br><br>  
                    የመጽሐፉ ፋይዳ
                    <br><br>
                    1. ትምህርታዊ ነው፡፡ የሚነበብ ሳይሆን የሚጠና ነው፡፡ በቃል የሚሸመደዱ የሰውና የሥፍራ ስሞች፣ ወሳኝ ዓመቶችና ክስተቶች፣ የመጻሕፍት ርእሶችና የይዘት ዝርዝሮችን ማጥናት በሚያስችለን አቀራረብ የተዘጋጀ የትምርት መጽሐፍ ነው፡፡
                    <br><br>
                    2. የመጻሕፍት ካታሎግ - በርካታ መጻሕፍትን እንደማንበብ ይቆጠራል፡፡ ለዚያውም አሁን በሰፊው የማይገኙ፣ ቢገኙም ቋንቋቸው ጥንታዊ ከመሆኑ የተነሣ የሚያስቸግሩ፣ ጥልቀታቸው አማካይ አንባቢን ተስፋ የሚያስቆርጡ ልጨኛ ሥራዎችን የምናነብበት ዕድል ነው፡፡
                    <br><br>
                    3. አባቶችንና ሥራዎቻቸውን እንድናስብ፡- አባቶችን ማሰብ እንዳለብን ተምረናል፡፡ ግን ማሰብ ማለት ቁጭ ብሎ ግምታዊ በሆነ መልኩ ማብሰልሰል እንዳልሆነ ግልጽ ነው፡፡ “አስቡ” ተብሎ የተሰጠንን ምክራዊ ትእዛዝ መተግበር የምንችለውና ከኑሯቸው ፍሬን መቅሰም የምንችለው ይህን መሰሉ ሥራ እጃችን ሲገባ ነው፡፡
                    <br><br>
                    4. የቤተ ክርስቲያንን ልክ እንድንረዳ፡- ቤተ ክርስቲያን ዛሬ ላይ በብዙ መልኩ ዝቅ ተደርጋ እየታሰበች ነው፡፡ ሳይንስና ሳይንቲስቶች፣ ፍልስፍናና ፈላስፎች፣ ሥነ ጥበብና ከያኒዎች ሲጠቀሱና ሲወደሱ ቤተ ክርስቲያን ግን ጥበብና ዕውቀት የጎደለባት ኋላ ቀር ተደርጋ ትታሰባለች፡፡ አማኞቿም በሳምንት አንድ ቀን ለተወሰኑ ሰዓታት “አንተ ታውቃለህ” ብለው ጭንቀታቸውን ከማስተንፈስ የዘለለ ቦታ ስላልሰጧት ሳይታወቃቸው ዓለም ለቤተ ክርስቲያኝ የሰጣትን ብያኔ ቅቡል እያደረጉ ነው፡፡ እውነታውን የምናውቀው ቤተ ክርስቲያኒቱን ሊወክሉ የሚችሉ አበውን ሕይወትና ሥራ ጊዜ ሰጥተን ስንመረምር ነው፡፡ ምርምሩን ለመጀመር ደግሞ ይህ ዓይነቱ ዘመናዊ መጽሐፍ ዓይኘተኛ መግቢያ ነው፡፡ በርግጥ በሁሉም ደረጃ ላለ አንባቢ የሚመጥን ቢሆንም የቤተ ክርስቲያን አገልጋዮች በለጋነት ደረጃ ለሚገኙ ወገኖቻቸው ቢያበረክቱላቸው ደገኛ ጅማሮ ይሆናል፡፡
                    <br><br>
                    5. ዘመናዊ ተግዳሮቶችን የምናቸንፍበት ጥበብ፡- ያለንበት ዘመን ግራ አጋቢ ነው፡፡ ነባሩን እውነት ክዶና ‹‹ኋላ ቀር›› በሚል ትችት አናንቆ ሲያበቃ ወዲያው ደግሞ ከሺ አምስት መቶ ዓመታት በፊት ውድቅ የሆነውን ጣኦት አምልኮ እንደ አዲስ አብርኆ እያሽሞነሞነ ይጫወታል፡፡ ግኖስቲካዊነት “ኒዎ” የሚል ቅጽል ቀጽሎ፣ አረማዊነት “ኒዎ - ፓጋኒዝም” ተብሎ እያንሰራራ ይገኛል፡፡ 
                    
                </p>
            </div>
            <div class="each" data-tab="27">
                <img src="" alt="">
                <p class="title">+++"እንደ አባቶቻችን ከተመለስን ይምረናል"+++</p>
                <p>ጥንት በአባቶቻችን ዘመን አስጨናቂ መከራ በተነሣ ጊዜ፣ ልመናን የሚያውቁ አባቶችና እናቶቻችን ራሳቸውን አዋርደው በፍጹም ንስሐ የፈጣሪያቸውን ምሕረት ደጅ ጠኑ። እርሱም ጩኸታቸውን ሰምቶ ዘንበል አለላቸው። መዓቱንም ከእነርሱ መልሶ በገጸ ምሕረቱ ጎበኛቸው። በቁጣው ቀን ተስፋ ያደረጉት ቸርነቱ አላሳፈራቸውም።
                    <br><br>
                    ዛሬስ? ዛሬም የእኛ ንስሐ እንደ አባቶቻችን እውነተኛ ከሆነ፣ በፈጣሪያችን ቸርነት ላይ ያለን መተማመን ከቀደሙት እናቶቻችን ካላነሰ፣ አምላካችን እኛን ይቅር ለማለት የታመነ ነው። መድኃኔዓለም መለወጥ እንደሚስማማው ደካማ የሰው ልጅ አይደለም። ልክ በፀሐይና በመሬት መካከል ባለ ዑደት (ዙረት) ምክንያት፣ አንዱ የመሬት ክፍል ከፀሐይ ብርሃን ተቀብሎ ሲያበራ በሌላኛው በኩል ያለው ደግሞ በግርዶሽ እንደሚጨልም እንዲሁ፣ የእግዚአብሔር ብርሃን (ቸርነት፣ ምሕረቱ) ለአንዱ አብርቶ ለሌላው የሚጋረድ አይደለም። ለብርሃኑ የተዘጋጀና በኃጢአት ጉድፍ ያልታወረ ዓይነ ልቡና እስካለን ድረስ የምሕረቱ ነጸብራቅ ለዘወትር በእኛ ላይ እንዳበራ ነው። ብቻ ንስሐችን እንደ ቀደሙት እናቶቻችን፣ መመለሳችንም በቃልና በተግባር እንደ ተመለሱት እውነተኞቹ አባቶቻችን ይሁን!።
                    <br><br>
                    "በጎ ስጦታ ሁሉ ፍጹምም በረከት ሁሉ ከላይ ናቸው፥ መለወጥም በእርሱ ዘንድ ከሌለ በመዞርም የተደረገ ጥላ በእርሱ ዘንድ ከሌለ ከብርሃናት አባት ይወርዳሉ"<br><br>
                    ያዕ 1፥17
                    <br><br>
                    ዲያቆን አቤል ካሳሁን<br><br>
                    abelzebahiran@gmail.com</p>
            </div>
            <div class="each" data-tab="28">
                <img src="" alt="">
                <p class="title">+++ከዶክተሩ ጋር የተደረገ ቃለ ምልልስ+++
                </p>
                <p>
                    ይህን ጠቃሚ መረጃ ያገኘሁት Lee Strobel የተባለ ሰው ካዘጋጀው ‹The case for christ› ከተሰኘው መጽሐፍ ላይ ነው፡፡ የመጽሐፉ ትልቁ ዓላማ በመጽሐፍ ቅዱስ ውስጥ በብሉይ ኪዳን ትንቢት የተነገረለት እና በሐዲስ ኪዳንም ሰው ሆኖ የመጣው የእግዚአብሔር ልጅ ኢየሱስ ክርስቶስን እውነተኛነት ማሳየት ነው፡፡ በዚህም ሌሎች ኢ-አማንያን እንደሚሉት ከግሪክ የፈጠራ ትርክቶች አንዱ አለመሆኑን ፣ስለ እግዚአብሔር ልጅነቱ ፣ስለ እውነተኛ ሞቱ እና ትንሣኤው ለተከራካሪዎቹ በሚመጥን መልኩ ማስረጃን እያቀረበ ይሞግታል፡፡
                    <br><br>
                    ሰይጣን በክርስቶስ ላይ ያስነሣው የሐሰት ትምህርት ‹የጌታን ሰውነት ሐዋርያቱ ሰርቀው ወሰዱት› በሚለው የፈሪሳውያኑ ስብከት ብቻ አላቆመም፡፡ ይህ ዕቡይ እንደ ዘመኑ የውሸቱን መልክ በመቀያየርና ትንታኔውንም በማስፋት አሁንም ድረስ ይገዳደራል፡፡ እርሱ ድል የተነሣበትን እና ክርስቲያኖች የታነጹበትን የደም መሠረት ለማስረሳት ከወዲያ ከወዲህ ይራወጣል፡፡ አንድ ጊዜ በሎጂክ ነሌላ ጊዜም በአፈ ታሪክ እያደረገ የሚያምኑትን ክርስቲያኖች ልብ ያውካል፡፡ ከቻለ ጭራሽ ኢየሱስ ክርስቶስ የተባለ አካል በምድር ላይ አልነበረም ሲል ይሰብካል፡፡ እርሱ ካልተሳካ ደግሞ ቢኖርም እንኳን እናንተ እንደምትሉት በመስቀል አልሞተም ፣ከሞትም አልተነሣም ይላል፡፡
                    <br><br>
                    ለዚህም ማሳያ ከአሥራ ዘጠነኛው መቶ ክፍለ ዘመን በኋላ የተነሡ እንደ ካርል ባርድት ፣ካርል ቬንተሪን እና እንደ እነርሱ ያሉ ሰዎች የክርስቶስን ትንሣኤ በመስቀል ላይ ከደረሰበት የሕማም ድካም የተነሣ ከገባበት ሰመመን እንደ መንቃት አድርገው ፤ ወይም እንደ ሞተ ሰው የሚያደርግ መድኃኒት ሰጥተውት ስለነበር የሞተ ቢመስልም ፤ በኋላ መቃብሩ ውስጥ ባለው ቀዝቃዛ እና ነፋሻማ አየር መልሶ ከገባበት ሰመመን ሊነቃ ችሏል ያሉትን ማንሳት ይቻላል፡፡
                    <br><br>
                    ይህንንም የሴራ ሐሳባቸውን ድጋፍ ሲያበጁለት ክርስቶስ በመስቀል ሳለ በሰፍነግ ሰጥተውት የነበረውን ፈሳሽ አስረጅ አድርገው ያቀርባሉ (ማር 15፡36)፡፡ በዚህም ምክንያት የክርስቶስ ከመቃብር በኋላ መታየቱ የትንሣኤውን ተአምር (Ressurection) ሳይሆን ከገባበት ሰመመን መንቃቱን (Resuscitation) የሚያሳይ ነው ይላሉ፡፡ በዘመናችን እንደ እነዚህ ያሉ የፈጠራ እና የግምት ንግርቶች እንደ ታላቅ የጥናት ግኝት እተቆጠሩ በተለያዩ ስም ባወጡ ታላላቅ የትምህርት ተቋማት እየታተሙ ይገኛሉ፡፡ በመሆኑም እነዚህን የተወላገዱ መላ ምቶች አግኝቶ የማንበብ ክፉ እድል የገጠመው ሰው ካለ ይህ አሁን የሚቀርበው ሐተታ ሳይጠቅመው አይቀርም፡፡
                    <br><br>
                    ሊ ስትሮቤል (Lee Strobel) ይህን ግርታ ለማጥራት የሐሰሳ ጉዞውን ጀምሯል፡፡ በክርስቶስ ስቅለት ጊዜ በትክክል የሆነው ምን ነበር? የክርስቶስ የሞቱ ምክንያት ምንድር ነው? ከደረሱበት ሕማማት አንጻር በሕይወት የመቆየት አዝማሚያ ይኖር ይሆን? የሚሉትን ጥቄዎች ከሕክምና ሳይንስ አንጻር ለመቃኘት ወስኗል፡፡ ለዚህም ጥያቄዎቹ ጥሩ ማብራሪያ ሊሰጥ የሚችለውን የቁርጥ ቀን ሊቅ ፍለጋ ወደ ካሊፎርኒያ ደቡባዊ ክፍል በረራውን አደረገ፡፡
                    <br><br>
                   ይህም ተፈላጊው ሊቅ ዶክተር አሌክሳንደር ሜቴሬል (Alexander Metherell, MD, PhD) ይባላል፡፡ ዶክተሩ የክርስቶስን ሞት በተመለከተ ከታሪክ ፣ከአርኬዎሎጂ ፣ከሕክምና ሳይንስ አንጻር ጥልቅ ጥናት ያደረገ ምሁር ነው፡፡ በዚሁም ላይ የሜዲካል ዶክትሬት ዲግሪውን ፍሎሪዳ ውስጥ ካለው ሚያሚ ዩኒቨርስቲ ፣በምሕንድስና የዶክትሬት ዲግሪውን እንግሊዝ ውስጥ ካለ ብሪስቶል ዩኒቨርስቲ ያገኘ ፤ የተለያዩ ሳይንሳዊ የጥናት ውጤቶችንም በስሙ ያሳተመ ‹ክቡደ አእምሮ› ሰው ነበር፡፡ ደግሞም ሊ ስትሮቤል ወደዚህ ሰው ከመምጣቱ አስቀድሞ ይህ ሰው በውይይታቸው ጊዜ በቀጥታ ጉዳዩ ላይ ከማተኮርም በላይ ከስሜታዊነት ነጻ ሆኖ እንደሚያናግረው ተነግሮት ነበር፡፡ ይህንንም እውነት ስለ ራሷ እንድትናገር እድል እንደ መስጠት አድርጎ ስለቆጠረው ሊ ስትሮቤል በሁኔታው ደስተኛ ነበር፡፡ እስኪ ወደ ቃለ ምልልሱ እናምራ፡-
                   <br><br>
                   ☝ ከመስቀል በፊት የነበረ ስቃይ
                   <br><br>
                   ሊ ስትሮቤል ፡- (በመጀመሪያ ሜቴሬል እንዲነሣ የፈለግኹት ወደ ክርስቶስ ሞት የሚያመሩ ቀዳሚ ሁነቶችን በማብራራት ነበር፡፡ ስለዚህም ከጥቂት የጭውውት ሰዓት በኋላ ፤ ቀዝቃዛውን ሻይ በማስቀመጥ ፊት ለፊት እርሱን ማየት እንድችል መቀመጫዬን እየቀየርኩ ‹ኢየሱስ ክርስቶስ ላይ ምን እንደደረሰበት ሥዕሉን ልትስልልኝ ትችላለህ?› ስል ጠየኩት፡፡
                   <br><br>
                   ዶክተር አሌክሳንደር ሜቴሬል ፡- (ጉሮሮውን ጠርጎ) ‹ከመጨረሻው እራት በኋላ ይጀምራል፡፡ ኢየሱስ ከደቀ መዛሙርቱ ጋር ወደ ደብረ ዘይት ተራራ እርሱም ወደ ጌቴሴማኒ ሄዶ ነበር፡፡ እናም በዚያ ታስታውስ እንደሆነ ሌሊቱን ሁሉ ሲጸልይ ነበር፡፡ ይህንም ሲያደርግ በቀጣይ ቀን የሚሆነውን ነገር ያስብ ነበር፡፡ የሚታገሰውን የስቃይ መጠንም ያውቃልና ፤ ተፈጥሯዊ የሆነውን ታላቅ ፍርሃት ፈራ፡፡
                   <br><br>
                   ሊ ስትሮቤል ፡- (ይህን ጊዜ ለማስቆም እጄን አነሣሁ፡፡) ‹ቆይ! ተጠራጣሪዎች ትልቅ ጥያቄ ያላቸው እዚህ ላይ ነው!፡፡ ወንጌል (መጽሐፍ ቅዱስ) በዚህ ጊዜ የደም ላብ እንዳወዛ ይነግረናል፡፡ ታዲያ ይህ ከመጠን ያለፈ (የተጋነነ) ሐሳብ ነው? የወንጌል ጸሐፊዎችንስ ትክክለኛነት ጥያቄ ውስጥ ይከትታል?›
                   <br><br>
                   ዶክተር አሌክሳንደር ሜቴሬል፡- (ሜቴሬልም ያለ ማንገራገር ራሱን እየነቀነቀ) ‹በፍጹም አይደለም፡፡ ይህ ሂማቲድሮሲስ (hematidrosis) ተብሎ የሚጠራ የታወቀ የጤና ሁኔታ ነው፡፡ በጣም የተለመደ አይደለም፡፡ ነገር ግን ከፍርሃትና ከሥነ ልቡና ውጥረት ጋር የሚያያዝ ነው፡፡
                   ነገሩም ከባድ የሆነ ፍርሃት በሰውነታችን ኬሚካሎች እንዲለቀቁ ምክንያት ይሆናል፡፡ እነዚያም የመነጩ ኬሚካሎች በላብ እጢ ውስጥ የሚገኙ ደቃቃ የደም ቧንቧዎችን ይበጣጥሳሉ፡፡ በዚህም ምክንያት በእነዚህ እጢዎች ውስጥ መጠኑ ትንሽ የሆነ የደም ፍሰት ያጋጥማቸዋል፡፡ ይህም ደም ከላብ ጋር ተቀላቅሎ ወደ ውጭ ይወጣል፡፡ ነገር ግን ስለ ብዙ የደም ፍሰት እያወራን አይደለም፡፡ የሚፈሰው ደም እጅግ በጣም ትንሽ ነው፡፡
                   <br><br>
                   ሊ ስትሮቤል ፡- (ከጥቂት ዝምታም በኋላ) ‹ታዲያ ይህ በሰውነቱ ላይ ያመጣው ውጤት ነበር?› በማለት ዝምታውን አሸነፍኩ፡፡
                   <br><br>
                   ዶክተር አሌክሳንደር ሜቴሬል፡- ‹ይህም ቆዳው በቀላሉ እንዲሰነጣጠቅ ምቹ ያደርገዋል፡፡ በመሆኑም ጌታ በቀጣዩ ቀን በሮም ወታደሮች ሲገረፍ የሕመሙ ስሜት በጣም ይጨምራል፡፡›
                   <br><br>
                   ሊ ስትሮቤል ፡- (ይህን ጊዜ የፈለግኹትን እያገኘሁ እንደሆነ አሰብኩ፡፡ በጋዜጠኝነት ሙያዬ በመኪና አደጋ ፣በእሳት ቃጠሎ ፣እንዲሁም በሞት የተቀጡ ብዙ የሞቱ ሰው ሰውነቶችን አይቻለሁ፡፡ ነገር ግን በክፉ አድራጊዎች ታስቦ በተነሣበት አመጻ የተቀበለውን የስቃይ ጥግ መስማት አቅምን የሚያሳጣ ነገር ነው፡፡)
                   ‹ግርፋቱ እንዴት እንደ ነበር እስኪ ንገረኝ?› አልኩት፡፡
                   <br><br>
                   ዶክተር አሌክሳንደር ሜቴሬል፡- (ሜቴሬልም ዓይኑን ከእኔ ላይ ሳያነሣ) ‹የሮም ግርፋት በጣም ጭካኔን በመሞላቱ የታወቀ ነበር፡፡ እንደ ልማድ እስከ ሠላሳ ዘጠኝ ጅራፍ ይጋረፉ እንጂ ብዙ ጊዜ ግን ከዚህም ያሳልፋሉ፡፡ ይህም እንደ ገራፊው ስሜት ይወሰናል፡፡› 
                   ‹ወታደሩ የሚጠቀመው ከእንደ ሹሩባ ከተገመደ ቆዳ የተሠራ እና ጫፉ ላይ የብረት ኳሶች የተንጠለጠሉበትን ጅራፍ ነው፡፡ ጅራፉም ሰውነትን በመታ ጊዜ እነዚህ ብረቶች ከባድ እብጠት እንዲፈጠር ያደርጋሉ፡፡ ጅራፉ ስል የሆኑ የአጥንት ቁርጥራጮችንም ስለያዘ እነዚህም
                   
                   
                   <br><br>
                   
                   የዲያቆን አቤል ካሳሁን መኩሪያ ትምህርቶች እና መጣጥፎች, [4/6/20, 11:54 AM]</p>
            </div>
            <div class="each" data-tab="29">
                <img src="" alt="">
                <p class="title">+++ሳያቋርጡ የመጸለይ ጥበብ+++</p>
                <p>የሰው ልጅ በዚህች ምድር ላይ ሲኖር ለቅጽበትም ቢሆን አእምሮው ሊረሳውና ሊያቋርጠው የማይችለው ነገር ምን እንደሆነ አስባችሁት ታውቃላችሁ? ሰውነቱ በእንቅልፍ ተሸንፎ እንኳን ቢተኛም እያንቀላፋ አስታውሶ የሚያደርገው ክንውን የትኛው እንደሆነ አስተውላችኋል? እንደው አይሆንም እንጂ ሆኖለት ለደቂቃዎች ሰውነቱ ይህንን ተግባር በመርሳት ባያከናውነው ሕልውናው አጠያያቂ ሁኔታ ውስጥ ይወድቃል፡፡ ይህ ሰውነታችን ልምድ ያደረገውና ለአፍታ እንኳን መቋረጥ የማይፈልገው ተግባር አየር ማስገባትና ማስወጣት ወይም መተንፈስ ነው፡፡ 
                    <br><br>
                    ለዚህ ጽሑፍ ይህን የተፈጥሮ እውነት እንደ መነሻ የተጠቀምነው ያለ ምክንያት አይደለም፡፡ የቤተ ክርስቲያን ሊቃውንት ጸሎትን እንደ ነፍስ እስትንፋስ ይቆጥሯታል፡፡ አየር ያጠረው ወይም ወደ ሰውነቱ የማያስገባ ሰው በሕይወት የመቆየት ዕድሉ ጠባብ እንደሆነ ፤ እንዲሁ ከጸሎት የተለየች ነፍስም ወደ ሞት መንደር የመውረዷ ነገር የሚያጠራጥር አይደለም፡፡ ነፍሳችን ሕያዊት የምትሰኘው በአረጋዊ መንፈሳዊ መጽሐፍ ላይ  ‹የነፍሴ ነፍሷ› ተብሎ ከተጠራው መንፈስ ቅዱስ ጋር በጸሎት ትስስርን ስትመሰርት ነው፡፡ ቅዱስ ጎርጎርዮስ ዘእንዚናንዙም እንደሚያስተምረው ሰው ከእስትንፋሱ የበለጠ ዘወትር ፈጣሪውን በጸሎት ሊያስታውስ ይገባዋል፡፡
                    <br><br>
                    ጸሎት ማለት ምን ማለት ነው? ሃይማኖታቸው የቀና ሦስት መቶ ዐሥራ ስምንቱ ሊቃውንት በፍትሕ  መንፈሳዊ አንቀጽ 14 ላይ ‹ጸሎትስ ሰው ከልዑል እግዚአብሔር ጋር የሚነጋገራት ነገር ናት› ሲሉ የጸሎትን ትርጉም ይነግሩናል፡፡ እግዚአብሔር የሰው ልጆችን በልዩ ልዩ አይነት መንገድ ሊያናግራቸው ይችላል፡፡ ከእነዚህም ውስጥ በራእይ በመገለጥ ወይም ቅዱስ ዳዊት ‹እግዚአብሔር ለሕዝቡ በመጽሐፍ ይነግራቸዋል› ሲል እንደ ዘመረው በመጽሐፍ በኩል ማናገር ተጠቃሾቹ ናቸው፡፡ የሰው ልጆች ደግሞ ከፈጣሪያቸው ጋር የሚነጋገሩት ጸሎት በተባለ ድልድይ አማካኝነት ያነጋግሩታል፡፡
                    <br><br>
                    መተንፈስ ለሥጋዊው አካላችን የዕለት ተዕለት የማይቋረጥ ሥራው እንደሆነ ሁሉ የነፍስ እስትንፋስ የተባለች ጸሎትም ለክርስቲያን የየዕለት መንፈሳዊ ተግባር ናት፡፡ ለዚህም ነው ሐዋርያው ቅዱስ ጳውሎስ ‹ሳታቋርጡ ጸልዩ› በማለት የሚመክረን (1ኛ ተሰ 5፡17)፡፡
                    <br><br>
                    በሰባተኛው መቶ ክፍለ ዘመን የነበረው ሶርያዊው አባ ይስሐቅ (ማር ይስሐቅ) ቅዱሳን ምንም ዓይናቸው በእንቅልፍ ሽፋሽፍት ቢያዝ እንኳን ነፍሳቸው ግን ከእግዚአብሔር ጋር በሚደረግ የማይቋረጥ ንግግር (ጸሎት) ውስጥ ስለምትገኝ ተኝተውም ቢሆን ጸሎትን እንደማያስታጉሉ ይናገራል፡፡ እኛ በዓለም የምንኖር ግን የሥጋ ድካም ስላለብን ቀኑንም ፣ማታውንም በጸሎት የማሳለፍ ብርታቱ የለንም፡፡ በመሆኑም ‹ሳታቋርጡ ጸልዩ› የሚለው የሐዋርያው ትዕዛዝ ይከብድብናል፡፡ 
                    <br><br>
                   በዚህም ምክንያት እንደ እኛ ሥጋ ለባሽ የሆኑ አባቶቻችን ይህን ድካማችንን አይተው ቀኑን ሁሉ በጸሎት ማሳለፍ ባትችሉ እንኳን ቢያንስ በቀን ሰባት ጊዜ እግዚአብሔርን ስለ እውነተኛ ፍርዱ አመስግኑት ሲሉ ሰባት የጸሎት ጊዜያቶች ወስነውልናል (መዝ 119፡164)፡፡ 
                   <br><br>
                   ይህ ሁሉ ሲሆን ግን አሁንም ከፈጣሪው ጋር ቀኑን ሙሉ በጸሎት የማሳለፍ ጽኑዕ ፍላጎት ላለው ክርስቲያን አባቶች የሚያስተምሩት ሌላ ‹ሳያቋርጡ የመጸለይ ጥበብ› አለ፡፡ ይህንን ጥበብ የምናገኘው ቅዱስ ጰላድዮስ (St. Palladius) የተባለው አባት ባሰባሰበውና የብዙ አባቶችን ዜና ሕይወት ይዞ በሚገኘው ‹መጽሐፈ ገነት› ላይ ነው፡፡ ታሪኩ እንዲህ ነው ፡- 
                   <br><br>
                    በአንድ ወቅት አባ ሉቅዮስን (Abba Lucius) ለማየት የመጡ ጥቂት መነኮሳት እንዲህ አሉት ‹በእጃችን ምንም አይነት ሥራን አንሠራም፡፡ የቅዱስ ጳውሎስን ትዕዛዝ በማክበር ሳናቋርጥ እንጸልያለን እንጂ!›፡፡ አረጋዊው መነኩሴ አባ ሉቅዮስም ‹አትመገቡም? ወይም አትተኙምን?› ብሎ ጠየቃቸው፡፡ እነርሱም ‹አዎን! እንተኛለን ፤ እንመገባለን› ሲሉ መለሱ፡፡ አባ ሉቅዮስም ‹ወንድሞቼ ይቅርታ አድርጉልኝና የምትሉትን ነገር (ሳያቋርጡ መጸለይን) እየፈጸማችሁ አይመስለኝም፡፡ ስለዚህ በእጆቼ ሥራን እየሠራሁ እንዴት ሳላቋርጥ እንደምጸልይ አሳያችኋለሁ፡፡ ዘወትር ጠዋት በእግዚአብሔር እርዳታ የዘንባባ ዛፍ ቅሪቶችን እሰበስብና እነርሱን ሽጬ አሥራ ስድስት ሳንቲሞችን አገኛለሁ፡፡ ከዚያም ሁለቱን ሳንቲሞች ከቤቴ በር ደጃፍ ላይ አስቀምጥና በቀረው ምግብ እገዛበታለሁ፡፡ የገዛሁትንም ምግብ ተመግቤ ስተኛ ፤ ያ ከቤቴ ደጃፍ ላይ ሁለቱን ሳንቲሞች የወሰደው ነዳይ ደግሞ ስለ እኔ ይጸልያል፡፡ እንዲህ እያደረግሁ በእግዚአብሔር ረድዔት ሳላቋርጥ እጸልያለሁ› በማለት ልምዱን አካፈላቸው፡፡    
                    <br><br>
                    ስለዚህ አንድ ክርስቲያን ከጸሎት ጋር በቀን ማከናወን ያለበትን ሥራ ሥርቶ ከጨረሰ በኋላ አመሻሽ ላይ ከሚያገኘው ትርፍ ለነዳይ ቢመጸውት ብዙውን ሰዓት በእንቅልፍ የሚያሳልፍበትን ሌሊት በምጽዋት እያካካሰ ሳያቋርጥ ሊጸል ይችላል ማለት ነው፡፡ 
                    <br><br>
                   ሳናቋርጥ እንጸልይ!!!
                   <br><br>
                    ዲያቆን አቤል ካሳሁን<br><br>
                    abelzebahiran@gmail.com<br><br>
                    የዲያቆን አቤል ካሳሁን መኩሪያ ትምህርቶች እና መጣጥፎች, [4/11/20, 8:02 AM]
                   </p>
            </div>
            <div class="each" data-tab="30">
                <img src="" alt="">
                <p class="title">+++የመድኃኔዓለም ክርስቶስ ድካም+++
                </p>
                <p>
                    የክብር ሁሉ ባለቤት የሆነው መድኃኒታችን እኛን ለማዳን ሲመጣ ልዩ ልዩ መከራዎችን ተቀብሏል። ከዕለተ አርብ በፊት በነበረው አገልግሎቱም በአሁን ዘመን ላይ እንዳለው ዓይነት በተመቻቸ መንገድ እና በፈጣን ተሽከርካሪ ወይም በአየር በራሪ የታገዘ አልነበረም። ለዚህ ነው ያየውን እና የሰማውን ያልደበቀን ቅዱስ ዮሐንስ በወንጌሉ ጌታችን  ከይሁዳ እስከ ሰማርያ ባለው መንገድ ሦስት ቀን ያህል በመጓዝ "እግሮቹ በመንገድ እንደ ደከሙ" የሚነግረን፡፡(ዮሐ 4) 
                    <br><br>
                              ለኤልያስ የእሳት ሰረገላን የላከ አምላክ ፣ለቅዱሳኑ በደመና የመጫን ጸጋን የሚሰጥ ፣ዲያቆኑ ፊሊጶስ ኢትዮጵያዊው ጃንደረባ ባኮስን አስተምሮና አጥምቆ ሲፈጽም በቅጽበት እንዲነጠቅ ያደረገው አምላክ እርሱ ግን የሰው ልጆችን ያገለግል ዘንድ ሰው ሆኖ በአጭር ቁመት በጠባብ ደረት ተወስኖ በመጣ ጊዜ ለአገልግሎቱ መፋጠኛ አህያ እንኳን አልነበረችውም፡፡ አይሁድ በሚሸሹት የፀሐይ ቃጠሎ እየተመታ የጠፉትን በመፈለግ እየደከመ የሚያገለግል የባሪያውን መልክ የነሣ ትሑት አገልጋይ ሆነ እንጂ፡፡
                              <br><br> 
                               ብርሃንን እንደ ልብስ የሚጎናጸፍ አምላክ በሰው እጅ የተፈተለ በወንበዴዎች የሚቀማን ሸማ መልበሱ ፣መዓርገ መላእክትን የሚጫማ አምላክ በሰው እጅ የተጠለፈ ባለ ጠፍር ጫማ ማጥለቁ እነዚህ ሁሉ በአንድነት መድኃኒታችን ኢየሱስ ክርስቶስ ‹እግዚአብሔርነቴን እቀማለሁ ሳይል› ራሱን በማይነገር ትሕትና ዝቅ ዝቅ ማድረጉን ያሳየናል፡፡ ይኸውም የሆነው በትዕቢት የቆሰለ አዳምን ያለ ትሕትና መድኃኒት ማዳን አይቻልምና ነው! (ፊል 2.6)፡፡ ስለዚህም የማይደክመው አምላካችን መንገድ በመሄድ በለበሰው ሥጋ ደከመ፡፡
                               <br><br>
                              ይህም የአምላካችን ድካም እንደዋዛ የሚታይ አይደለም፡፡ ቅዱስ ቄርሎስ ‹ይትባረክ እግዚአብሔር ዘሰመየ ሕማመ ወልዱ ክብረ ወስብሐተ› ‹የልጁን ሕማም ክብር ያደረገ እግዚአብሔር የተመሰገነ ይሁን› እንዳለው የክርስቶስ ሕማሙ ፣መከራውና ድካሙ ለቤተ ክርሰቲያን ክብሯ ነው፡፡ ዛሬ ቤተ ክርስቲያን ኃይል ያገኘችው ትላንትና ክርስቶስ በደከመው ድካም ፣በወዛውም ወዝ ነው፡፡ 
                              <br><br>
                              ቅዱስ አውግስጢኖስ ይህን በተመለከተ የዮሐንስ ወንጌልን በተረጎመበት ድርሳኑ ላይ ከተፈጠሩበት ነገር አንጻር አዳምና ሔዋንን በማነጻጸር ለዚህ ምሥጢር ማስረጃ ምሳሌ አድርጎ ያቀርባቸዋል፡፡ ይኸውም ሔዋን ከአዳም ጎን አጥንት ስለተፈጠረች ጠንካራ ስትመስል ፤ከአፈር የተፈጠረ አዳም ደግሞ ደካማ መስሎ ይታያል፡፡ ይህም ስለ ቤተ ክርስቲያን እና ስለ ክርስቶስ ነው፡፡ ለሔዋን ከጠነከረው አጥንት ለመፈጠሯ መሠረቱ የአዳም ደካማ ከሆነው ከአፈር መፈጠር እንደሆነ ሁሉ ፤ ለቤተ ክርስቲያን ኃይልና ጽንዕ ማግኘትም መሠረቱ እና ምክንያቱ ክርስቶስ ስለ ቤተ ክርስቲያን የደከመው ድካም ነው ሲል ያስተምራል፡፡
                              <br><br>
                                                  እንኳን አደረሳችሁ!!!<br><br>
                    
                    ዲያቆን አቤል ካሳሁን <br><br>
                    abelzebahiran@gmail.com</p>
            </div>
            <div class="each" data-tab="31">
                <img src="" alt="">
                <p class="title">+++‹ፌሚኒዝም እና ቤተ ክርስቲያን›+++</p>
                <p>(እንደ መግቢያ)
 
                    ‹ፌሚኒዝም› ስለሚባል እንቅስቃሴ ከዚህ በፊት ሰምተን የማናውቅ ሰዎች እንኖር ይሆን?  ለማንኛውም ለነገሩ እንግዳ የምንሆን ካለን ፌሚኒዝም ሴቶች በፖለቲካው ፣በኢኮኖሚው እና በማኅበረሰባዊ ጉዳዮች ላይ የአሸናፊነት (የበላይነት) ሚና እንዲኖራቸው ለማድረግ የሚንቀሳቀስ  ሴቶች መር ንቅናቄ ነው፡፡ በርግጥ ጉዳዩን በለዘብተኛነት ይዘው የሴቶችን አቅም ለማሳደግ የሚጥሩ ጥቂቶች በመካከል ቢኖሩም ፤ በአንጻሩ የፋክክር ስሜቱን እጅግ በማጦዝ ጠርዝ የረገጠ የሴትነት እሳቤ ይዘው የሚሞግቱ ግን ብዙዎች ናቸው።  ይህም ንድፈ ሐሳብ በአጠቃላይ የሴት እኅቶቻችንን ማንነት እና የሥራ ድርሻ በተመለከተ በዓለሙ ላይ ትልቅ የሐሳብ መዛነፍን ፈጥሯል፡፡ በተለይ መረጋጋትና ማስተዋልን የተላበሱ ኢትዮጵያውያን ሴቶች ላይ ይህ የባዕድ አመለካከት ጥላ ሲያጠላ መመልከት ለጉዳዩ ትኩረት ሰጥተን  እንድናጤነው ያደርገናል፡፡ በንድፈ ሐሳቡ አራማጆች የሚነሡ ሃይማኖታዊ ጥያቄዎችን ከመመልከታችን በፊት ፣ ለመሆኑ ሴቶች በቤተ ክርስቲያን እንዴት ይታያሉ? 
                    <br><br>
                     የመጀመሪያዎቹ ሰዎች አዳምና ሔዋን የፈጣሪን ሕግ በመተላለፍ የበደሉ ቢሆንም ፤ በሰይጣን ወጥመድ ቀድማ በመውደቅና የጠላትን ምክር በመስማት ሞት ወደ ዓለም እንዲገባ ምክንያት የሆነችው ግን ሔዋን ነች (1ኛ ጢሞ 2፡15)፡፡ ስለዚህም እርሷ ከሰይጣን አግኝታ ለባሏ በመከረችው ክፉ ምክር የገነትን ደጅ በፍጡራን ሁሉ ፊት እንዲዘጋ አደረገች፡፡ በመሆኑም እስከ ክርስቶስ መምጣት ድረስ ለወንዶች የሚከፈቱ የዕድል በሮች ሁሉ በሴቶች ፊት ግን የታተሙ ነበሩ፡፡ ሴትን አክብሮ ርስት የሚያካፍላት ፣አምኖ ለምስክርነት የሚያቆማት ማንም አልነበረም፡፡ በሄደችበትም አንገቷን የምትቀብር እና ከቁም ነገር የማትቆጠር ሆናም ትኖር ነበር፡፡
                     <br><br>
                     ክብር ይግባውና ሕግን በመተላለፍ በሰው ልጆች ላይ የወደቀውን ርግማን ሊያነሣ መድኃኔዓለም ክርስቶስ ሰው በሆነ ጊዜ የሴቶችን መዋረድ ሁሉ አስወግዶላቸዋል፡፡ በዚህም ሴቶችን የማክበር አምላካዊ ተግባር የሥራው መጀመሪያ ያደረጋት ለዓለም ሴቶች ሁሉ የመመኪያ አርማ የሆነችው እመቤታችን ቅድስት ድንግል ማርያምን ነው፡፡ በብሉይ ኪዳን የነበሩ ወንዶች ምንም ራሳቸውን ከሴቶች በላይ ከፍ ከፍ ያድርጉ እንጂ ከእነርሱ ግን አንዳቸውም ‹የእግዚአብሔር አባት› ተብለው የተጠሩ (በመሆን) አልነበሩም፡፡ ከሴቶች ወገን ግን በማይመረመር ረቂቅ ምሥጢር አምላክን በመውለድ ‹የእግዚአብሔር እናት› ተብላ ትጠራ ዘንድ ለድንግል ፈቃዱ ሆነ ፡፡ በዚህም እግዚአብሔር ገና በማዳኑ ሥራ መጀመሪያ በብሉይ ኪዳን ተንቀው የነበሩትን ሴቶች ምን ያህል ከፍ ከፍ እንዳደረጋቸው በገሃድ አሳየ፡፡
                     <br><br>
                     አምላካችን ክርስቶስም በመዋዕለ ስብከቱ በሰማርያ በውኃ ጉድጓድ አጠገብ ከሳምራዊቷ ሴት (ብርስፌንያ) ጋር ሲነጋገር ሐዋርያቱ ባዩት ጊዜ እንደተደነቁ ተጽፏል፡፡ ከሴት ጋር መነጋገሩ ለምን አስደነቃቸው? ካልን በጊዜው ከሴቶች ምን ቁም ነገር ይገኛል በሚል ፈሊጥ ሴትን በአደባባይ ማናገርን እንደ ሐፍረት በሚያዩ የአይሁድ ማኅበረሰብ መካከል ሆኖ እርሱ ግን ከሳምራውያን ወገን የሆነች አንዲትን ሴት አክብሮ ማናገሩ ነበር(ዮሐ 4፡27)፡፡ በኪሩቤል ጀርባ ተጭኖ የሚበርር አምላክ በሰማርያ ሊያልፍ ግድ የሆነበት ምክንያት ከዚህች ሴት ጋር ተገናኝቶ እርሷን ለማሳመን እንደሆነ ቢያውቁ ኖሮ ሐዋርያቱ አሁን ከተገረሙት እጥፍ ድርብ ይገረሙ ነበር!፡፡
                     <br><br>
                     በሌላም ጊዜ ፈሪሳውያን ስታመነዝር አግኝተው የያዟትን ሴት ይፈርድባት እንደሆን በክርስቶስ ፊት አቁመዋት ነበር፡፡ ልብ አድርጉ ይህችን ሴት የያዟት ከወንድ ጋር ስታመነዝር ቢሆንም ለፍረድ ያቀረቧት ግን ብቻዋን ነው፡፡ አብሯት በዝሙት ኃጢአት እኩል ባለ ድርሻ የሆነውን ወንድ ምረው ፤ ሴቷን ግን በአደባባይ እያዋከቡ ወደ ክርስቶስ አቀረቧት፡፡ አምላካችን ክርስቶስም ፈሪሳውያኑ ያሰቡባትን ፍርድ (ውግራት) አስቀርቶ ‹እኔም አልፈርድብሽም ፣ሂጂ ከአሁን ጀምሮ ደግመሽ ኃጢአት አትሥሪ› ብሎ በፍቅር ቃል አሰናብቷታል (ዮሐ 8፡11)፡፡
                     <br><br>
                     ጌታችን የአንቀጸ ብፁአንን ትምህርት ባስተማረበት ክፍል በአይሁድ ዘንድ ከሴቶች ጋር በተያያዘ ሥር ሰዶ የነበረውን ክፉ ኅሊና ሲያርም እናገኘዋለን፡፡ ይኸውም አንዳንድ አይሁድ ሴቶችን እንደ ፍትወት ማብረጃ ብቻ አድርጎ የማየት አባዜ ስለነበረባቸው ይህን በመንቀፍ ‹እኔ ግን እላችኋለሁ ወደ ሴት ያየ ሁሉ የተመኛትም ያን ጊዜ በልቡ ከእርስዋ ጋር አመንዝርዋል› ሲል አስተምሯቸዋል (ማቴ 5፡28)፡፡ ይህም የመድኃኒታችን ቃል ሴቶች በተለያየ መንገድ ማበርከት የሚችሉትን ወሳኝ አስተዋጽዖዎች ወደ ጎን በመተው ፤ ለወሊድ እና ለጾር ቀንበር ማቅለያ ብቻ እንደተፈጠሩ እስኪመስል ድረስ እነርሱን በአንድ አቅጣጫ ብቻ መርዞ ማየት ኃጢአት መሆኑን የሚያስረዳ ነው፡፡  <br><br>
                                          
                    እንመለስበታለን…….<br><br>
                    
                    ዲያቆን አቤል ካሳሁን<br><br>
                    abelzebahiran@gmail.com<br><br>
                    
                    የዲያቆን አቤል ካሳሁን መኩሪያ ትምህርቶች እና መጣጥፎች, [9/18/19, 8:04 PM]</p>
            </div>
            <div class="each" data-tab="32">
                <img src="" alt="">
                <p class="title">  ያፈጠጠው ችግራችን፤ የኦሮሚያ ቤተ ክህነት ለምን?</p>
                <p>
                  
                    
                    ዲያቆን ብርሃኑ አድማስ<br><br>
                    
                    "የሞት ማሠሪያ ክህደትን በሃይማኖት ድል እንድንነሣው ያደረግህልን ለሚያምኑብህ ቅን ልቡናን የፈጠርህ ከሰው ወገን አማልክት ይባሉ ዘንድ፤ በመንፈስ የጠላትን ሃይል ሁሉ እንረግጥ ዘንድ የሰጠኸን፤ የማይፈታውን እንፈታ ዘንድ ከአባትህ ፍቅርን አደረግህልን፤ በመካከላችን ሆነህ አስታረቅኸን፡፡ አቤቱ የሚለምኑህን ስማቸው፣ አቤቱ የምንለምንህ እኛ አንከሰስ፤ በመከሰስ ጊዜ በጠላታችን ላይ እንኑርበት እንጂ፡፡ከጠላታችን ማታለል እንጠበቅ ዘንድ ዘወትር እንድንጸልይ አድርገን፡፡ የዘለዓለም ንጉሥ ሆይ ስማ፡፡ ባልቴቲቱን አረጋጋ፤ አባት እናት የሞቱባቸውን ልጆች ተቀበል፡፡ የታለሉትን በቸርነትህ አንጻ፤ ሰነፎችንም አዋቂ አድርጋቸው፤ የጠፉትን መልስ፣ በግዞት ያሉትንም አድናቸው፤ ለሁላችን መጠጊያ ሁነን፡፡ አቤቱ አምላካችን ክቡር መንግሥት ያንተ ነውና፤ አሜን፡፡" /ከጸሎተ ኪዳን/ <br><br>
                    
                    የክልል ቤተ ክህነት ለመጀመሪያ ጊዜ <br><br>
                    
                    በአቡነ ጳውሎስ ዘመነ ፕትርክና አንድ ጊዜ እንዲህ ሆነ፡፡ ፖለቲካዊ ተልዕኮ የተሰጣቸው የትግራይ ተወላጅ መነኮሳት በትግራይ ክልል ያሉ ጳጳሳት ለብቻቸው የራሳቸው ስብሰባ የሚያደርጉበት ጉባኤ እንዲኖራቸው ይገባል፡፡ በዚያውም የራሳቸው አስተዳደር ለብቻ ይኑራቸው ሲሉ ለቅዱስነታቸው ያቀርባሉ፡፡ ብፁዕ ወቅዱስ አቡነ ጳውሎስም እኔ የኢትዮጵያ ቤተ ክርስቲያን ፓትርያርክ ነኝ፣ እንደገና ሔጄ ክልል አልመራም ይላሉ፡፡ ግዴየለም እርስዎ ዋናውን ይዘው መቀሌ ላይ አንድ ሜትሮፖሊታን ጳጳስ ይሹሙሉንና በዚያ የትግራዩ ሲኖዶስ አካል የትግራይ ጳጳሳት ጉባኤ ይመራል ይሉና ወትውተው አጀንዳውን እንዲቀበሉ ያደርጋሉ፡፡ ከዚያም በአስተባባሪዎቹ በኩል ጥያቄው ለቋሚ ሲኖዶስ እንዲቀርብ ይደረጋል፡፡ በወቅቱ የቋሚ ሲኖዶስ አባል ከነበሩት አንዱ አቡነ ገብርኤል ሜትሮፖሊታን ማለት የከተማ ጳጳስ ማለት ነው፡፡ መዓርጉም ሀገረ ስብከት ካለው ሊቀ ጳጳስ ያነሰ ነው፡፡ ሜትሮፖሊስ ከተማ ማለት ስለሆነ ሜትሮፖሊታንም የከተማ ጳጳስ ማለት ነው፡፡ በፍትሐ ነገሥት ፍትሕ መንፈሳዊ ላይ ያለውን ሜትሮፖሊታኑንም ያክብሩት አይናቁት (በሥልጣን ያነሰ ነው ብለው) የሚለውን ጠቅሰው ይህ ሊሆን የማይችል ሞኝነት መሆኑን ያቀርባሉ፡፡ ምክንያቱም ጉዳዩ ሲጀመርም ፖለቲካዊ ፍላጎትን መሠረት ያደረገ አንጂ ሃይማኖትንና ቀኖናን መሠረት ያደረገ አልነበረም፡፡ አቅራቢዎቹም የተሰጣቸውን አጀንዳ ለማስፈጸም ከመትጋት ባለፈ ከቀኖና ቤተ ክርስቲያን አንጻር ቆም ብለው ሊያዩት ወይ አልሞከሩም፤ ወይም በቂ እውቀት አልነበራቸውም ማለት ነው፡፡ ቅዱስነታቸው አቡነ ጳውሎስም ድሮውንም ያልወደዱትና ያልታያቸው ነገር ስለነበር አራክሰው እንዳይነሣ አድርገው በዚያው ይቀብሩታል፡፡ ይህን ታሪክ የነገሩኝ በወቅቱ ፍትሐ ነገሥቱን መሠረት አድርገው አቡነ ገብርኤል ያወያዩአቸው አንድ ወጣት የቤተ ክህነቱ ሊቅ ናቸው ፡፡ 
                    በርግጥ ይህ ነገር በትግራይ የተነሣው እንዲህ በመካከል ብቻ አልነበረም፡፡ ኢህአዴግ እንደገባም መቀሌ ላይ ካህናቱንና ሰንበት ተማሪዎችን ሰብስቦ ከዚያ ጥያቄ አድርጎ ሊያዋቅረው አስቦ እንደነበር በወቅቱ ከስብሰባው ከተሳተፉት ከአንዱ ሰምቻለሁ፡፡ ነገር ግን በክርስትናው የማያወላዳው የትግራይ ካህንና ሰንበት ተማሪ እዚያው ነገሩን አራግፎ ጥሎባቸው ይኖራል፡፡ ዶክተር አረጋዊ በርሔ በሦስተኛ ዲግሪ የማሟያ ጥናታቸው ላይ እንደሚሉት ደግሞ ቀደም ብሎ የታሰበበት የፖለቲካ አጀንዳ ነበር፡፡ የትግራይ ካህናትና ሰንበት ተማሪዎች ግን ከዚያው ከከተማቸው ሳይስወጡ አጀንዳውን ቀበሩባቸው፡፡ በኋላም አዲስ አበባ ላይ ተልእኮ በሚሰጧቸው መነኮሳትና ካህናት ቢያመጡትም አቡነ ጳውሎስ አላቀረብክም እንዳይባሉ ብቻ አጀንዳውን አቅርበው አሁንም እንዳያንሠራራ አድርገው ቀብረውት ሔዱ፡፡ ትግራይ ክርስትናውን ለፓርቲው ክልላዊ ሥልጣን ገባር ሊያደርገው አይችልምና፡፡ በርግጥ ሰሚ ባያገኙም ዛሬም ለማራገብ የሚሞክሩ ጥቂት የዋሐን እንዳሉ ታዝቢያለሁ፡፡ 
                    ይህ ከተዘጋ በኋላ ደግሞ ስልቱን ከእነርሱ የወሰዱ የኦሮሞ ልሂቃን አሁንም ቀስ አድርገው ወደ እኛው አገልጋዮች አስገቡት፡፡ ተንኮሉ ያልገባቸውና በዚያ ላለው ምእመን ቅንዓት ያላቸውም አሁንም ቀኖናውና ሃይማኖታዊ አካሔዱን ሳያጠኑ እንደማንኛውም የፖለቲካ ጥያቄ ይዘው ተነሡ፡፡ በዚህ ተቃውሞ ሲገጥማቸው ደግሞ ነገሩን ጥያቄውን ካለመረዳት ወይም ከሌላ መሰላቸው፡፡
                    ኦሮሚያ ውስጥ ባለችው ቤተ ክርስቲያን ችግር መኖሩ የማይታበል ነው፡፡ ብዙዎቻን ቅር ያሰኘንም ችግሩን ለመቀነስ ለምን ተጠየቀ የሚለው አይደለም፤ ሊሆንም አይችልም፡፡ አንደኛ ልክ በሌሎቹ ክልሎች ችግሩ የሌለና ችግሩ ኦሮሚያ ውስጥ ለዚያውም ሆነ ተብሎ የተተወ እንዲመስል ተደርጎ በመቅረቡ ነው፡፡ ሁለተኛም ብዙ የዋሐንን ይዞ በጥቂት ተንኮለኞች ፖለቲካዊ ግብን ለማሳካት ይዞ መነሣቱ ነው፡፡ ሦስተኛ ደግሞ ችግሩን ሳይሆን መፍትሔ ይሆናል ተብሎ የታሰበውን የመብት ጥያቄ አድርጎ ማቅረቡ ነበር፡፡ ጥያቄ የሚየቀርብ አካል ጥያቄው ወይም ገጠመን ያለውን ችግር አቅርቦ ከረደመጠ በኋላ የመፍትሔ ጥናት ወይም አቅጣጫ አሳይ ካልተባለ በቀር መፍትሔ ራሱ አይሰጥም፣ የመብት ጥያቄማ ሊያደርገውም አይታሰብም፡፡ 
                    የሆነው ሆኖ ከኮሚቴው አባላት ብዙዎቹ እነርሱ የማያውቁት እንቅስቃሴ መሆኑን ሲረዱ ራሳቸውን ማግለላቸው እውነተኛነታቸውን የሚያመለክት ነው፡፡ በተለይ ቀድሞ የወጣው መምህር ቀለመወርቅ ሚደቅሳ መውጣቱ ብቻ ሳይሆን ካለው የነገረ ቤተ ክርስቲያን ዕውቀቱ አንጻር ኦርቶዶክሳዊ ግንዛቤውን አሳይቶና ቀኖና ቤተ ክርስቲያንን አክብሮ ማቆሙ ወደፊት በታሪክ ሁሉ ሲያስመሰግነው እንደሚኖር ምንም ጥርጥር የለውም፡፡ በርግጥም እንደ እርሱ ካለ ሰው የሚጠበቀውም ይኸው ነበር፡፡ ታዲያ እነዚህ ሰዎች ኦርቶዶክሳዊነታቸውን አሳይተው በሌሎች የሚደረገውን ተንኮሉንም ተረድተው ወደ ኋላ ካሉ እኛ ሁላችን ደግሞ ጥያቄያቸውን ኦርቶዶክሳዊ በሆነ መንገድ ማንሣትና በሥርዓታችን መሠረት መፍትሔ እንዲያገኝ መጣር ሃይማኖታዊ ግዴታችን ነው፡፡<br><br>
                    በነገራችን ላይ በኦርቶዶክስ ቤተ ክርስቲያን አስተምህሮ መሠረት አንኳን በአንድ ሲኖዶስ የመንፈሳዊ አስተዳደር አንደነት ያለን ቀርቶ በአስተዳደሩ አንድነት ከሌለን ነገር ግን ሃይማኖታዊ አንድነት ባለን በእነ ሕንድ፣ ግብጽ፣ አርመን፣ ሶርያና ኤርትራ ላይ ሁሉ እውነተኛ አስተያየቶችን የመስጠት መብት ብቻ ሳይሆን ግዴታም አለብን፡፡ ቅዱስ አትናቴዎስ እንዳለው የሲኖዶስም ውሳኔ ሃይማኖታዊ ሥርዓታዊ እስከሆነ ድረስ የትም የተወሰነው የሁሉም ነው፡፡ ምክንያቱም ሃይማኖት ብሔራዊ ተቋም ቢኖረውም በአስተዳደሩ ምክንያት ልክ እንደ ድርጅት ብሔራዊነት የሚያጥረው አሠራር ብቻ አይደለምና፡፡ ስለዚህ ፖለቲካዊ አጀንዳ ሊያደርጉት እንደሚፈልጉት አንዳንድ ያልገባቸው ሰዎች ኦሮሚያ ውስጥ ያለው የቤተ ክርስቲያን አስተዳደር ጉዳይ የኦሮሞዎች ብቻ አይደለም፡፡ ልክ እንደዚሁ ትግራይ ያለውም ሆነ አማራ፣ ደቡብም ይሁን አፋር ሶማሌ እዚያ ያሉ ሰዎች ጉዳይ ብቻ አድርጎ ማሰብ በራሱ ከዐሥራ ሁለቱ የኒቅያ ሃይማኖታዊ ዶክትሪኖች አንዱ የሆነውን የቤተ ክርስቲያንን አንድነት መካድ ነው፡፡
                    <br><br>
                    ኦሮሚያ ውስጥ ምን ሊደረግ ይችላል<br><br>
                    
                    የኦሮሚያ ቤተ ክህነት የሚለው የማይደረግ ብቻ ሳይሆን አስቂኝም ጭምር ነው፡፡ ከላይ በትግራዩ ሁኔታ ሀገረ ስብከት ያላቸውን ሊቃነ ጳጳሳት በሜትሮፖሊታን ማስተዳደር፣ መምራትና መሰብሰብ የሚቻል እንደመሰላቸው ዓይነት ያለ ያላዋቂ ጥያቄ ነው፡፡ ምንም ሊሸራረፉ
                    
                    የዲያቆን አቤል ካሳሁን መኩሪያ ትምህርቶች እና መጣጥፎች, [9/21/19, 4:35 PM]</p>
            </div>
            
           
        </div>
    </div>
    <script src="Abel.js"></script>
</body>
</html>